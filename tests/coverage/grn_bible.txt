Filistéo kuéra ondyry Israel guáre, ha Israelgua oguevi chugui kuéra, heta iterei omano haguére yvyty Guilboa héravape.  Filistéo kuéra katu omuña Saúlpe ha ojuka itaʼýra kuéra Jonatán, Abinadab ha Malquisúape.  Upéi ojeitypaite hikuái Saúl ári ha umi huʼy poiha ojapi chupe.  Upévare Saúl heʼi imoirũhárape: “Enohẽ nde kyse puku ha che juka, ani ou umi tekove ahẽ ha oñemboharái che rehe.” Iñirũ katu okyhyje ha ndojaposéi. Upémarõ Saúl ohekýi ikyse puku ha ojeity hiʼári.  Ha iñirũ ohechávo Saúl omano hague, ojeity avei haʼe ikyse puku ári ha omano.  Péicha omano pe árape Saúl, mbohapy itaʼýra ha opa rogagua.  Ha umi Israelgua oikóva ñúme ohechávo Israel ñorãirõhára oguevi hague, ha Saúl ha itaʼýra kuéra omano hague, osẽ itáva kuéragui ha okañy avei. Upérõ filistéo kuéra oguahẽ ha opyta oiko umi távape.   Upe ára ambuépe, filistéo kuéra osẽ oipeʼávo umi mbaʼe teʼõnguére oĩva, ha ojuhu Saúl ha itaʼýra kuéra reʼõngue ojepysóva yvyty Guilbóape.  Upérõ oipeʼa Saúl ao ha hiʼárma ha oñakãʼo rire hetekue oguerahauka iñakãngue opa rupi hetã pýre oikuaauka haguã hetãgua ha itupã nguérape.  Upéi omoĩ Saúl árma itupã nguéra tupaópe ha omosãingo Saúl akãngue itupã guaʼu Dagón tupaópe.   Jabés Galaad guápe oĩva oikuaávo mbaʼépa umi filistéo ojapo Saúl rehe,  oñemoĩ peteĩ ñeʼẽme umi kuimbaʼe kuéra ipyʼa guasuvéva ha ogueraha Saúl ha itaʼýra kuéra retekue Jábespe. Upépe oñotỹ hikuái peteĩ yvyra máta guýpe. Upéi oguerombyasy chupe kuéra ha ohasa okaruʼỹre 7 ára pukukue.   Upéicha omano Saúl ojapo haguére ivaíva na iñeʼẽ rendúivo Ñandejárape  ha ombaʼe porandúvo kuñáme ohenóiva omano vaekue ãnguépe,   oporandu rangue Tupãme. Upévare Ñandejára oipeʼa chugui hekove, ha omeʼẽ pe tetã sã David, Jesé raʼýpe. Opa Israelgua oñembyaty ha oho oñeʼẽ David ndive Hebrónpe. Upépe heʼi chupe: —Ore hína nde rehegua,  ha jepémo Saúl mburuvicha guasu vaekue, ndénte voi reisãmbyhy vaekue Israel guápe ñorãirõháme. Hiʼarive Tupã nde Jára omeʼẽ vaekue ndéve iñeʼẽ, ndetaha pe oisãmbyhýva hetã Israélpe.   Upéicha opa myakãhára  Israelgua oho ha oñeʼẽ David ndive Hebrónpe, ha haʼe oñoñeʼẽ meʼẽ hendive kuéra, omoĩvo Tupãme mbaʼe rechahárõ. Upérõ haʼe kuéra omoĩ Davídpe Israel ruvicha guasúrõ, Tupã heʼi haguéicha Samuel rupi.   David ha opa Israelgua oho Jerusalénpe, upéva Jebús. Jebuséo kuéra oiko upépe,   ha heʼika hikuái Davídpe: “Nde ngaʼu piko reikéta ápe!” David katu oike pe táva mbarete Siónpe, upéva koʼágã David táva.  David heʼi vaekue: “Pe ojuka raẽva peteĩ jebuséo, upévata mburuvicha tenondegua”. Joab, Seruiá memby, pe ondyry raẽ vaekue, ha oñemoingo mburuvichárõ.  Upéi David oñemohenda pe táva oñeñangareko mbaretévape, ha upévare oñembohéra “David táva”.  Upéi omopuʼã pe táva ijerekuévo, upe jupiha guive. Joab omopuʼãmba jey pe táva rembyre.  David oñemombareteve ohóvo arakoʼẽre ha Ñandejára ipuʼakapáva oĩ hendive.   Koʼãva hína ñorãirõhára ruvicha David oguerekóva, ojepytasóva ijykére ha opa Israelgua ndive ojoko mbaretéva chupe iguapyhápe ha ojapo chugui mburuvicha guasu, Ñandejára heʼi haguéicha Israel guápe.  Ãva hína umi David ñorãirõhára ipyʼa guasuvéva réra: Jasobeam Hacmoní raʼy, kóva hína umi mbohapy ipyʼa guasuvéva ruvicha. Peteĩ jey ojuka 300 kuimbaʼe ikyse yvukúpe.  Hapykuéri ou Eleazar, Dodó pe ahohíta raʼy, upéva peteĩ umi mbohapy ipyʼa guasuvévagui.  David ndive oĩ Pas-Damim héravape, filistéo kuéra ijatýrõ guare upépe ñorãirõrã. Upépe oĩ peteĩ sevadaty, ha Israelgua ñorãirõhára oguevi ramo filistéo kuéragui,  haʼe opyta pe ñu mbytépe oñorãirõ haguã, ha ipuʼaka filistéo kuérare. Upe árape Ñandejára ohundiete filistéo kuérape.   Peteĩ jey mbohapy umi 30 ipyʼa guasuvéva apytégui oho pe Ita guasúpe ojotopa haguã David ndive oĩva Adulam itakuápe. Filistéo kuéra omoĩ hekoha Refaim ñúme.  David oĩ táva mbaretépe, ha peteĩ filistéo kuéra aty katu oĩ Belénpe.  Ha David heʼi: “Hayʼusetépa pe ykuágui oĩva Belén rokẽme!”   Upérõ umi mbohapy kuimbaʼe pyʼa guasu oike filistéo kuéra rekohápe, oguenohẽ y pe ykuágui oĩva Belén rokẽme ha ogueraha Davídpe. David katu ndoyʼuséi, ha oñohẽ pe y, mbaʼe kuaveʼẽmby ramo Ñandejárape,  heʼívo: “Ani ágã Tupã oheja haʼu ko ýgui mbaʼeveichavérõ. Haʼéne haʼúrõ guáicha koʼã kuimbaʼe ruguy, omoĩ vaekue hekove ogueru haguã chéve!” Ha ndoyʼúi. Ko mbaʼe imombeʼupyrã ojapo umi mbohapy kuimbaʼe pyʼa guasu.   Abisai, Joab ryvy vaekue umi 30 kuimbaʼe pyʼa guasu ruvicha. Peteĩ jey ondyry 300 kuimbaʼére ikyse yvukúpe ha ojuka chupe kuéra. Upéicha herakuã guasu umi 30 apytépe,  ha ojupi yvateve chugui kuéra, oikóvo huvicha kuéra. Umi mbohapy kuimbaʼe pyʼa guasúpe katu nombojojái.   Benaías, Joiadá raʼy, táva Cabseel pegua, kuimbaʼe pyʼa guasu vaekue ha ojapo heta imombeʼupyrã. Haʼe pe ojuka vaekue umi mokõi Ariel raʼýpe, Moab pegua. Peteĩ jey, roʼy rypyʼa jave, oguejy peteĩ yvykuápe ha upépe ojuka peteĩ león.  Ojuka avei peteĩ Egiptogua hete rusúvape, ipukúva 2 métro imédio. Upéva oguereko ipópe kyse yvuku ipukúva yvyráicha ojeporúva ojepyaha haguã poyvi. Benaías ondyry hese peteĩ yvyra reheve, oipeʼa ipógui ikyse yvuku ha pype ojuka chupe.  Ko Benaías Joiadá raʼy rembiapokue, omoherakuã guasu chupe umi 30 kuimbaʼe pyʼa guasu apytépe,  ha ojupi yvateve chugui kuéra, umi mbohapy tenonde guápe katu nombojojái. David omoĩ chupe umi kuimbaʼe chupe omoirũva ruvichárõ.   Umi kuimbaʼe pyʼa guasu koʼãva vaekue: Asael Joab ryvy, Elhanán Dodó raʼy Belén pegua,  Samot Harodgua, Heles paltíta,  Irá Iqués raʼy Tecoagua; Abiézer Anatotgua,  Sibecai Husagua, Itai ahohíta,  Maharai Netofagua; Héled Baaná raʼy, avei Netofagua;  Itai, Ribai raʼy Gabaagua oĩva Benjamín yvýpe, Benaías Piratongua;  Hidai Gaas ysyry pegua, Ariel arbatíta,  Azmávet Bahurimgua; Eliaba saalboníta,  Jasén guizoníta raʼy kuéra, Jonatán Sagué aratíta raʼy,  Ahiam, Sacar, aratíta avei, raʼy; Elifal, Ur raʼy;  Héfer mequeratíta, Ahías peloníta,  Hesrai Carmelgua, Esbai raʼy,  Joel Natán ryvy, Mibhar Hagrai raʼy,  Sélec amoníta, Naharai Berotgua, Joab Seruiá memby irũ,  Irá Jatirgua, Gareb Jatirgua avei,  Urías hitíta, Zabad Ahlai raʼy,  Adiná, Siza rubeníta ha rubeníta kuéra ruvicha raʼy; ha 30 kuimbaʼe hendive,  Hanán Maacá raʼy, Josafat mitníta,  Ozías Astarotgua, Samá ha Jehiel, Hotam raʼy kuéra Aroergua,  Jediael Simrí raʼy ha ityvýra Johá tizíta,  Eliel Mahanaimgua, Jerebai ha Josavía Elnáam raʼy kuéra, Itmá moabíta,  Eliel, Obed ha Jaasiel Sobagua. David oiko ramo gueteri kañyháme Saúl Quis raʼýgui, peteĩ ñorãirõhára pyʼa guasu aty omoirũ chupe Siclágpe. Umíva upe rire omoirũta chupe ñorãirõháme.  Koʼã ñorãirõhára, omombo kuaáva ita pyhápe térã opoi kuaáva huʼy ipo asu ha ipo akatúpe, koʼãva vaekue: Saúl génte kuéra, Benjamín ñemoñaregua:  Ahiézer huvicha kuéra ha Joás Semá raʼy kuéra Gabaagua, Jeziel ha Pélet Azmávet raʼy kuéra; Beracá ha Jehú haʼéva Anatotgua,  Gad ñemoñaregua avei oĩ ohasa vaekue David ykére okañýrõ guare yvy ojeikoʼỹháme. Umíva ñorãirõhára oikómava heta ñorãirõme ha ipyʼa guasúva. Oiporu tete moʼãha ha kyse yvuku. Leónpe ojogua ha oñani umi yvytýre guasúicha.  Koʼãva vaekue: tenondegua Éser, mokõiha Abdías, mbohapyha Eliab,  irundyha Mismaná, Jeremías 5ha,  Atai ha 6ha, 7ha Eliel,  Johanán 8ha, ha 9ha Elzabad,  Jeremías 10ha, ha 11ha Macbanai.  Koʼã Gad ñemoñare, ñorãirõhára ruvicha. Pe imitãvéva ijapytépe kuéra 100 ruvicha, ha pe ijypykuéva 1.000 ruvicha.  Koʼãva umi ohasa vaekue Jordán mboypýri ára poty jave pe y okakuaa ramo ituichakue ha omboguevi opa umi oikóvape ñúre kuarahy resẽ ha kuarahy reike gotyo   Avei oĩ kuimbaʼe Benjamín ha Judagua ohóva omoirũ Davídpe, okañyháme.  David osẽ huguãitĩvo ha heʼi chupe kuéra: “Peju ramo pyʼa guapýpe ha che pytyvõ haguã, poguerohory che pyʼaite guive. Peguahẽ ha che moirũ. Peju ramo katu che guasu api ha che meʼẽvo che rehe ijaʼeʼỹvape, che ajapoʼỹre mbaʼeve ivaíva, Tupã ñande ru ypykue Jára, ta pende recha ha ta pene nupã pochy!”   Upérõ Amasai, umi 30 ruvicha, pe espíritu oĩgui ipype, osapukái heʼívo: “Ta nde pyʼa guapy David, Jesé raʼy! Pyʼa guapy toĩ ne ndive! Pyʼa guapy ndéve ha umi ne pytyvõvape, ne pytyvõmagui Tupã nde Jára!” David omoguahẽ chupe kuéra ha omoĩ ñorãirõhára ruvichárõ.   Avei oĩ Manasés ñemoñaregua ohasa vaekue David ykére, haʼe ohórõ guare oiko filistéo kuéra apytépe oñorãirõ haguã Saúl ndive. David jepe ndaikatúi vaekue oipytyvõ filistéo kuérape, huvicha kuéra niko oñembyaty ha omondo jey chupe heʼígui: “Ñande jukáne ha upéi ohasáne ijára Saúlpe”.  Umi kuimbaʼe Manasés ñemoñaregua ohasa vaekue oñemoĩ David ykére, haʼe ohórõ guare Siclágpe, ãva vaekue: Adná, Jediael, Micael, Jozabad, Elihú ha Siletai, Manasesgua ñorãirõhára ruvicha.  Koʼãva umi oipytyvõ vaekue Davídpe omyakãvo ñorãirõhára kuérape, opa haʼe kuéra niko ipyʼa guasu ha oñemoĩ ñorãirõhára ruvichárõ.  Arakoʼẽre hetave umi oguahẽva David rendápe, oiko peve chugui kuéra ñorãirõhára aty guasu ha kyhyjeha.   Koʼãva hína umi ñorãirõhára oguerekóva hembiporu kuéra ñorãirõrã ha oĩva oike haguãicha ñorãirõme; umíva oñembyaty vaekue David ndive Hebrónpe, omoĩ haguã chupe Saúl rekovia tetã ruvicha ramo, heʼi haguéicha Ñandejára.  Judá ñemoñaregua 6.800 kuimbaʼe, tete moʼãha ha kyse puku reheve, oĩva oike haguãicha ñorãirõme.  Simeón ñemoñaregua 7.100 ñorãirõhára pyʼa guasu, oĩva oike haguãicha ñorãirõme.  Leví ñemoñaregua 4.600,  ha heseve 3.700 Aarón gentegua huvicha Joiadá reheve,  ha Sadoc, ñorãirõhára imitãva ha ipyʼa guasúva, ha hendive 22 mburuvicha rogagua.  Benjamín ñemoñaregua, pe Saúl ñemoñaregua voi, 3.000 kuimbaʼe. Upe peve haimete opavave oĩ vaekue Saúl ndive.  Efraín ñemoñaregua 20.800 ñorãirõhára pyʼa guasu, herakuã porãva ipehẽngue apytépe.  Mbytere Manasés ñemoñaregua 18.000 kuimbaʼe ojeporavóva ohupi haguã Davídpe tetã ruvichárõ.  Kuimbaʼe Isacargua, oikuaáva umi ára, heʼi haguã mbaʼépa ojejapo vaerã Israélpe, 200 mburuvicha ha opa ityvýra kuéra ojapóva haʼe kuéra heʼíva.  Zabulón ñemoñaregua, 50.000 ñorãirõhára oĩva oike haguã ñorãirõme opa hembiporu hesegua reheve, ha ojepytasopaitéva oipytyvõvo Davídpe.  Neftalí ñemoñaregua, 1.000 mburuvicha ha 37.000 kuimbaʼe ikyse yvuku ha imoʼãha reheve.  Dan ñemoñaregua, 28.600 ñorãirõhára.  Aser ñemoñaregua 40.000 ñorãirõhára oike haguãicha ñorãirõme.  Avei, Jordán mboypýri, 120.000 kuimbaʼe, Rubén ha Gad ñemoñaregua ha mbytere Manasés ñemoñaregua, oguerekóva opaichagua tembiporu ñorãirõrã.   Opa koʼã ñorãirõhára ijatýva ñorãirõrãicha, oho Hebrónpe ojepytaso mbarete haguã David ykére omoingo peve chupe Israelgua ruvicha guasúrõ; ha opa Israelgua oĩ haguéicha, pevaite avei oipota.  Opyta upépe David ndive mbohapy ára pukukue, okaru ha hoʼu kaguy, hetãguára ombosakoʼi haguére chupe kuéra upe tekotevẽva upevarã.  Oporandu rire opa mburuvicha kuérape,  David heʼi opa Israel guápe: —Peẽme iporã ramo ha Tupã Ñandejára upéicha oipota ramo, amondóta ñeʼẽ rerahaha opa ñande ryvy kuérape opyta vaekue opa henda rupi Israélpe, ha avei paʼi ha levíta kuérape itáva ha hekoha rupi, oñembyaty haguã ñane ndive.  Upérõ jarúta ñane ndive Tupã Ñandejára karameguã, na ñane manduʼavéi niko hese Saúl ára guive.   Opa Israelgua ojuhu porã upéva ha heʼi ojejapo haguã péicha.  David ombyaty opa Israelgua oĩva ysyry Egipto guive Hamat reike peve ogueru haguã Quiriat Jearímgui Tupã karameguã.   Upéi oho opa Israelgua ndive Quiriat-Jearímpe, hérava avei Baalá, opytáva Judápe. Oho hikuái oguerova haguã upégui Tupã, upe oguapýva umi keruvim ári, karameguã ha héra oñemombaʼehápe.   Omoĩ hikuái karameguã karréta pyahu ári ha ogueraha Abinadab rógagui. Uzá ha Ahió oisãmbyhy pe karréta.  Upe aja David ha opa Israelgua oho Tupã renonderã, opurahéi ha kyreʼỹpópe ojeroky, árpa, mbaraka, mbaʼepu pararã, platíllo ha turu púpe.  Oguahẽvo Quidón kokuépe, ikogaʼa ojykyihápe, umi guéi oñepysãnga. Uzá Katu oipyso ipo ojoko haguã pe karameguã ani haguã hoʼa.  Ha Tupã ipochy rendy Uzá ndive, ikarameguãre opoko haguére. Ha upepete ojuka chupe.   David ombyasy Ñandejára ojuka haguére Úzape ha ombohéra pe tenda Peres-Uzá, ha upéicha héra koʼagãite peve.  Upérõ David okyhyje eterei Tupãgui ha heʼi: “Ndaraha moʼãi che rógape Tupã karameguã!”  Ndojererahái pe karameguã David távape, ha David heʼígui ojereraha Obed-Edom rógape. Upéva peteĩ kuimbaʼe Gatgua.  Tupã karameguã opyta 90 ára Obed-Edom rógape ha Ñandejára ohovasa hóga guápe ha opa mbaʼe haʼe oguerekóva. Hiram, Tiro ruvicha guasu, omondo hembijokuái kuéra David rendápe ha omondo avei óga mopuʼãha ha yvyra kytĩha ogueraháva kuriʼy omopuʼã haguã chupe hogarã.  Upérõ David ohecha kuaa Ñandejára omohenda hague chupe Israel ruvicha guasúrõ, omyakã rapuʼã haguére chupe hetã Israel rehehápe.   David oñemokuña heta kuña Jerusalén guáre, ha hetave itaʼýra ha itajýra.  Itaʼýra kuéra oikove ypy vaekue Jerusalénpe hína koʼãva: Samúa, Sobab, Natán, Salomón,  Ibhar, Elisúa, Elpélet,  Nógah, Néfeg, Jafía,  Elisamá, Eliadá ha Elifélet.   Filistéo kuéra oikuaávo David oñemoingo hague Israelgua ruvicha guasúrõ, oñemoĩmba hese ha osẽ hekávo. David oikuaa ha osẽ chupe kuéra.  Upérõ filistéo kuéra oho chupe ha ondyry táva kuérare oĩva Refaim ñu rupi.  Upévare David oho Tupã rendápe ha oporandu chupe: —Ikatúpa andyry filistéo kuérare? Che pytyvõtapa che puʼaka haguã hese kuéra? Ñandejára heʼi chupe: —Endyry katu. Che roipytyvõta ha nde puʼakáta hese kuéra.   David oho Baal-Perasímpe, ha upépe ipuʼaka hese kuéra. Upévare heʼi: “Peteĩ ysyry guasúicha Tupã oipeʼa chéve tape che rehe ijaʼeʼỹva paʼũme.” Ha ombohéra pe tenda Baal-Perasim.  Filistéo kuéra oheja avei upépe itupã nguéra ha David ohapyka.   Filistéo kuéra osẽ jey ondyry Refaim ñu rupi,  upévare David oporandu jey Tupãme ha Tupã heʼi chupe: —Ani rendyry hese kuéra henonde guio; emongora chupe kuéra ha endyry hapykue guio reguahẽvo yvyra ryakuã porã máta kuéra oĩháme.  Rehendu vove opyrũva umi yvyra máta ruʼãre, ejeity hiʼári kuéra; upéva heʼise hína che ahaha ne renonderã ajuka haguã filistéo kuérape.   David ojapo Tupã heʼi haguéicha chupe ha ipuʼaka filistéo kuérare Gabaón guive Guézer peve.  Upévare herakuã opa tetãre ha Ñandejára rupi, okyhyje Davídgui tetã nguéra. David omopuʼãka óga kuéra David távape ha ombosakoʼi avei peteĩ tekoha karameguãme guarã.  Upéi heʼi: “Aníke avave levitaʼỹva ogueraha Tupã karameguã, chupe kuéra Ñandejára oiporavo haguére ogueraha haguã Ñandejára karameguã ha oiko haguã hembijokuáirõ.”   Upéi ombyaty opa Israelgua Jerusalénpe oguerova haguã Ñandejára karameguã pe ombosakoʼi haguépe chupe hendarã.  Ombyaty avei Aarón ñemoñare ha levíta kuérape.  Quehat raʼyréva ijaty 120: huvicha Uriel ha ipehẽngue kuéra.  Merarí ñemoñare 220, huvicha Asaías ha ipehẽngue kuéra.  Guersón ñemoñare 130, huvicha Joel ha ipehẽngue kuéra.  Elisafán ñemoñare 200, huvicha Semaías ha ipehẽngue kuéra.  Hebrón ñemoñare 80, huvicha Eliel ha ipehẽngue kuéra.  Uziel ñemoñare 112, huvicha Aminadab ha ipehẽngue kuéra.   Upéi David ohenói paʼi kuéra Sadoc ha Abiatar ha levíta kuéra Uriel, Asaías, Joel, Eliel ha Aminadab,  ha heʼi chupe kuéra: “Peẽ hína levíta rogagua kuéra ruvicha. Peñemopotĩ  pene pehẽngue kuéra reheve, ikatu haguã perova Tupã Israel Jára karameguã pe ambosakoʼi haguépe chupe hendarã.  Napeiméi haguére upépe peẽ, rojapo ypýrõ guare, Tupã Ñandejára ondyry ore rehe ndorohói haguére roporandu chupe; upéicha niko rojapo vaerã moʼã.”   Upérõ paʼi ha levíta kuéra oñemopotĩ ikatu haguã ogueru Tupã Israel Jára karameguã.  Levíta kuéra ogueraha Tupã karameguã ha upevarã omoinge hiʼýva ijargólla kuápe ha ogueru ijatiʼýre, Ñandejára heʼi haguéicha Moisés rupi.   David heʼi avei levíta ruvicha kuérape iñemoñaregua apytépe oiporavo haguã umi opurahéi vaerã oiporúvo imbaʼepu, mbaraka, árpa ha platíllo ha ombopu opurahéi kyreʼỹ haguã.  Levíta kuéra omoĩ Hemán Joel raʼýpe ha avei Asaf Berequías raʼýpe ha Hemán pehẽngue, ha umi Merarí ñemoñaregua apytépe ipehẽnguéva, Etán Cusaías raʼýpe.   Hendive kuéra umi ipehẽngue kuéra aty mokõiha pegua: Zacarías, Jaaziel, Semiramot, Jehiel, Uni, Eliab, Benaías, Maaseías, Matatías, Elifelehu, Mecneías ha okẽ rerekua kuéra Obed-Edom ha Jeiel.  Umi opurahéiva Hemán, Asaf ha Etán ombopu platíllo vrónse.  Zacarías, Aziel, Semiramot, Jehiel, Uni, Eliab, Maaseías ha Benaías, oguereko mbaraka ombopu haguã elamíta kuéraicha,  Matatías, Elifelehu, Mecneías, Obed-Edom, Jeiel ha Azazías katu oguereko árpa ombopu haguã siminíta kuéraicha purahéi reheve.  Quenanías, levíta kuéra ruvicha, oñangareko pe mbaʼe jererojáre ikatupyrýgui ko mbaʼépe.  Karameguã rokẽ rerekua, Berequías ha Elcaná.  Ha paʼi kuéra Sebanías, Josafat, Natanael, Amasai, Zacarías, Benaías ha Eliézer, umi ombopúva turu Tupã karameguã renondépe. Obed-Edom ha Jehías Karameguã rokẽ rerekua.   Upérõ David, myakãhára  Israelgua ha tetã rembiguái ruvicha kuéra oho vyʼa pópe ogueru Obed-Edom rógagui Ñandejára karameguã.  Ha Tupã oipytyvõ haguére levíta kuérape ogueru ramo pe karameguã, ojejuka 7 tóro raʼy ha 7 ovecha mácho.  David oñemonde ahoja líno porãme, ha upéicha avei opa levíta oguerúva Tupã karameguã, umi opurahéiva ha Quenanías, oisãmbyhýva pe jereroja, David oñemonde avei efod línope.  Opa Israelgua ogueru péicha Ñandejára karameguã, sapukái ha vyʼa pópe, ombopúvo turu ojejapóva ovecha mácho ratĩnguégui, turu, platíllo, mbaraka ha árpa púpe.   Ñandejára karameguã oguahẽ ramo David távape, Saúl rajy Mical omaʼẽ hína raʼe hovetãgui. Ha ohechávo mburuvicha guasu Davídpe opopo ha ojeroky kyreʼỹva hína, opyta tuicha ojahéi hese ipyʼapýpe. Tupã karameguã ojereraha ha oñemoĩ peteĩ tekohápe David omopuʼãka vaekue upevarã. Upérõ oñekuaveʼẽ mymbahapy  ha mymbajuka  joajurã Tupã renondépe.  Oikuaveʼẽmba vove, David ohovasa Israel guápe Ñandejára rérape,  ha opa Israel guápe, kuimbaʼe ha kuña, omeʼẽ peteĩ mbuja, peteĩ mbuja pindoʼa ha peteĩ mbujape parralʼa.   David omoĩ umi levíta hembiapo vaerã Ñandejára karameguã renondépe, omomorã, oaguije meʼẽ, ha omombaʼe guasu haguã Tupã Israel Járape.  Huvicha kuéra Asaf, upéi Zacarías; upéi Jeiel, Semiramot, Jehiel, Matatías, Eliab, Benaías, Obed-Edom ha Jehiel. Umíva oguereko imbaʼepu, imbaraka ha hiʼárpa. Asaf ombopu platíllo,  ha paʼi kuéra Benaías ha Jahaziel ombopu mante turu Tupã karameguã renondépe.   Upe árape voi David heʼi Asaf ha hapicha kuérape opurahéi haguã Tupãme ko aguije meʼẽ:   Pemombaʼe guasu Ñandejárape, héra pemombaʼe. Opa tetã rupi pemoherakuã umi mbaʼe hechapyrãva haʼe ojapo vaekue.   Chupe peropurahéi ha pemoherakuã imombeʼupyrãva haʼe ojapo vaekue.   Héra marangatu pembotuicha. Ñandejára rehe ojeroviáva tovyʼa.   Peguahẽ Ñandejára rendápe pytyvõ rekávo. Opa ára peñemboja hendápe.   Pene manduʼáke umi mbaʼe hechapyrãva ojapo vaekuére, ha hembiapoukapy ijurúgui osẽ vaekuére.   Peẽ hembiguái kuéra Israel ñemoñaréva, peẽ hembiporavo Jacob raʼy kuérava.   Tupã niko Ñandejára hína, haʼe oisãmbyhy ko yvy tuichakue.   Haʼe imanduʼa manté iñeʼẽ omeʼẽ vaekuére. Iñeʼẽ omeʼẽ vaekuére opa árape guarã.   Haʼete voi omeʼẽ vaekue iñeʼẽ Abrahámpe, héra tee rehe omeʼẽ vaekue iñeʼẽ Isaácpe,   Tembiapoukapy ramo omeʼẽ vaekue iñeʼẽ Jacóbpe, ha ñeʼẽ meʼẽ opa árape guarãva omeʼẽ Israélpe heʼívo:   “Ndéve ameʼẽta yvy Canaán, ne mbaʼe teerã.”   Haʼe kuéra mbovy ramo jepe, mombyrygua ramo oiko ko yvy apére,   ovaháre oikóva ambue tetãre, opytaʼỹre mamove.   Tupã ndohejái avavépe ojopy hendive kuéra. Ha mburuvicha guasu kuérape omomarandu heʼívo:   ‘Aníke pepoko che rembiporavóre. Ani che maranduhára kuérare mbaʼeve ivaíva pejapo’.   Peropurahéi Ñandejárape ko yvy. Opa árape pemoherakuã haʼe oporoguenohẽha jejopy vaígui.   Pemombeʼu opa tetã rupi ha maymávape, haʼe tuichaha, ha umi mbaʼe hechapyrãva haʼe ojapóva.   Ñandejára tuicha hína, chupe ñamombaʼe guasu vaerã, chugui jakyhyjeve vaerã opa tupãgui.   Umi mbaʼe tetã nguéra oguerekóva tupã ramo, umíva taʼãnga reínte. Ñandejára katu yvága apohare hína.   Teko jajái ha teko mimbipa ijerére oĩ, hekoha iporãitéva pokatúgui henyhẽ.   Pemombaʼe guasu Ñandejárape opa tetã nguéra, pemombaʼe guasu Ñandejárape haʼe ipokatu ha omimbipágui,   pemombaʼe guasu Ñandejárape héra tuichágui, mbaʼe kuaveʼẽ pende pópe peju henondépe peñesũ, pemombaʼe guasu chupe, itupao jeguapápe.   Opa yvypóra henondépe toryrýi! Hatã omoĩ hendápe ko yvy, ha ndaipóri omonguʼéva.   Tovyʼa yvága ha yvy, topurahéi Ñandejára renondépe, oúva ko yvy oisãmbyhy haguã!   Tosununu pe yguasu ha opa ipype oĩva! Tovyʼa umi ñu ha opa mbaʼe ipype oĩva.   Vyʼágui tosapukái umi yvyra kaʼaguy pegua Ñandejára renondépe, haʼe oúgui oisãmbyhy haguã ko yvy ári.   Perohory Ñandejárape, ipyʼa porãgui ha imborayhu ndopáigui arakaʼeve.   Peje chupe: Ore peʼa ivaívagui, Tupã ore Jára! Ore mbyatypa jeýna ambue tetã nguéragui ikatu haguã nde réra marangatu roguerohory ha vyʼa pópe rogueropurahéi.   Toñemombaʼe guasu Tupã Israel Jára, opa árape guarã. Ha opa Israelgua heʼi: “Amén”, ha omombaʼe guasu Tupãme.   David oheja upépe Asaf ha iñirũ nguérape oñangareko haguã Tupã Karameguã rehe ha ojapo haguã umi mbaʼe hesegua oñekotevẽva arakoʼẽre.  Oheja avei Obed-Edom ha iñirũ nguérape, umíva 68 tapicha, ha omoĩ Obed-Edom Jedutún raʼy, ha Hósape, okẽ rerekua ramo.  Sadoc ha iñirũ nguéra paʼípe oheja tupao rerekua ramo Gabaónpe,  oikuaveʼẽ haguã jepi mymbahapy Tupãme ijaltárpe, pyhareve ha kaʼarukue oĩháicha Ñandejára rembiapoukapýpe haʼe oheja vaekue Israélpe.  Oheja avei karai Hemán, Jedutún ha umi ojeporavo vaekue oñehenóivo héra rupi, opurahéi haguã: “Omombaʼe guasu haguã Tupãme oporohayhúgui opa árape guarã”.  Koʼãva ombopu jepi turu, platíllo ha ambue mbaʼepu omoirũ haguã ojepurahéi ramo Tupãme. Jedutún raʼy kuéra, okẽ rerekua.   Upéi opa Israelgua ohopa jey hóga kuérape, ha David avei oho jey hógape ohovasa haguã hóga guápe. Oikóma ramo David hóga guasúpe, heʼi maranduhára  Natánpe: —Che aiko óga porãme, ha Ñandejára karameguã katu oĩ óga vakapípe.   Natán heʼi chupe: —Ejapo pe rejaposéva. Ñandejára niko oĩ ne ndive.   Tupã katu, upe pyharépe voi, oñeʼẽ Natánpe, ha heʼi chupe:  “Tereho eñeʼẽ che rembiguái David ndive ha ere chupe ko haʼekáva chupe: ‘Na nde moʼãi pe rejapótava chéve che rogarã.  Anohẽ guive Israélpe koʼagãite peve, ndaikói vaekue óga porãme; óga vakapípente uvei, ha ajererova águio pégotyo.  Aiko aja ijapytépe kuéra, ndajeruréi vaekue mavave tendotápe che amoĩ vaekue Israel sãmbyhyhárõ, omopuʼã haguã chéve óga porã.’  Upévare ere che rembiguái Davídpe, che, Ñandejára che puʼakapáva, haʼekaha chupe kóicha: ‘Che roguenohẽ vaekue nde ovecha kuéra korágui, ovecha rapykuéri reikohágui, reiko haguã che retã Israel ruvichárõ.  Romoirũ vaekue mamo rehoha rupi, ahundi opa nde rehe ijaʼeʼỹvape, ha romoherakuã vaekue umi karai guasu kuéra herakuã guasuháicha ko yvy ári.  Upéi ave, ambosakoʼi vaekue che retãgua Israel rendaguã ha upépe amohenda chupe kuéra oiko haguã henda teépe, ikatuʼỹ haguãme avave omyangekói chupe kuéra, térã umi mbaʼe vai apoha oguereko asy chupe kuéra ymave guaréicha,  amoĩrõ guare tendota kuéra oisãmbyhy haguã Israel guápe. Che roipeʼáta opa nde rehe ijaʼeʼỹvagui. Ha che haʼe ndéve, che ameʼẽtaha ndéve ne ñemoñarerã.  Opa vove nde rekove ko yvy ári ha remano, amoĩta peteĩ ne ñemoñare ne rendaguépe ha amohendáta chupe nde guapyhápe.  Haʼe omopuʼãta chéve che tupaorã, ha che amoĩta chupe iguapyhápe opa árape guarã.  Che itúvata ha haʼe che raʼýta.  Ndajei moʼãi chugui arakaʼeve, ajei haguéicha pe ne mboyve guarégui.  Amohendáta chupe che rógape ha che retãme ha iguapyha ndokuʼe moʼãi arakaʼeve.’”   Natán omombeʼu opa koʼã mbaʼe Davídpe, ohecha ha ohendu hagueichaite.   Upémarõ mburuvicha guasu David oike Ñandejára rendápe oñeʼẽ haguã hendive ha heʼi: “Tupã che Jára, máva piko che ha che rogagua, che moguahẽ haguã koʼapete peve?  Ha michĩ etereígui gueteri vaicha ndéve ko rejapóva, Tupã che Jára, ne manduʼa avei ne rembiguái róga koʼẽrõ guáre, ha che apo karai guasu heko yvatéva ramo.  Mbaʼépa ikatu che haʼeve ndéve, ko che mbojerovia eterei ha che kuaa porãitéva?  Ne rembiguái rayhupápe, nde reipota haguéicha che Jára, rejapo koʼã mbaʼe hechapyrãva, ha rehechauka upéicha nde mbaʼe guasu ijapyraʼỹva.  Ha, che Jára! Ndaipóri ndeichagua ha ndaipóri tupã ambue, ore voi rohendu haguéicha.   Ne retã Israel rehe ñañeʼẽtarõ, ndaipóri haʼeichagua. Chupe ñoite ko yvy ári renohẽ vaekue ijopyha poguýgui rejapo haguã chugui ne retã tee, remoherakuã guasu chupe, ha hesehápe rejapo vaekue hetaite mbaʼe hechapyrãva. Egíptogui renohẽrõ guare ne retã guápe, remosẽ vaekue henonderãgui ambue tetã nguéra.   Nde Ñandejára, rejapo vaekue tetã Israélgui tetã ne mbaʼerã opa árape guarã ha nde hína Tupã Ijára.  Ha koʼágã che Jára, emoañete kena opa ára peve guarã ko ne ñeʼẽ remeʼẽva ne rembiguái ha hóga guápe, ha ejapo ere haguéicha.  Taiñañete ne ñeʼẽ, ha toñemombaʼe guasu nde réra opa árape. Tojeʼe: ‘Ñandejára ipuʼakapáva niko Israel Tupã, ha añetehápe hína Tupã Israel peguarã.’ Ha che róga toĩ hatã ne renondépe.  Nde voi, Tupã che Jára, reikuaauka chéve remohendataha che rogagua, upévare che, ne rembiguái ramo jepe, ajerure ndéve kóicha.  Nde niko Tupã che Jára. Ne ñeʼẽ iñañete, ha remeʼẽta ne rembiguáipe koʼã mbaʼe iporãitéva.  Upévare, ehovasa kena che róga, opyta haguã opa ára nde resa renondépe. Pe nde rehovasáva niko ojehovasáma opa ára peve guarã.” Upe rire David ipuʼaka filistéo kuérare, omoĩ ipoguýpe ha oipeʼa chugui kuéra itáva Gat ha umi tavaʼi hesegua.  Ipuʼaka avei moabíta kuérare ha upéicha haʼe kuéra opyta David poguýpe ha ohepymeʼẽ vaerã chupe ohechauka haguã oĩha ipoguýpe.   David ipuʼaka avei mburuvicha guasu Hadad-Ézer rehe, upéva Sobá ruvicha guasu ha oho hína oñemombaʼe haguã umi yvy ysyry guasu Éufrates jerére oĩvare. Sobá oĩ Hamat gotyo.  Chugui, David oipeʼa 1.000 kárro ñorãirõrã. Omyakãsã ave 7.000 iñorãirõha kavaju arigua, ha 20.000 yvy rupigua. Upéi omopẽka umi kavaju retyma kárro rehegua, omboyke rire umi oikotevẽtava 100 kárrope guarã.  Upéi oguahẽ sírio kuéra Damasco pegua oipytyvõvo Sobá ruvicha guasu Hadad-Ézerpe. David katu ipuʼaka hese kuéra ojuka rire 22.000 haʼe kuéravape.  Upéi David oheja iñorãirõhára aty Damáscope ha sírio kuéra opyta ipoguýpe ha ohepymeʼẽ vaerã chupe ohechauka haguã oĩha ipoguýpe. Ha upéicha Ñandejára omombarete Davídpe ipuʼaka haguã opa hese oñemoĩvare, mamo ohohápe ñorãirõrã.  Upéi David oñemombaʼe umi tete moʼãha órore oiporúva mburuvicha kuéra Hadad-Ézer ndive oĩva ha ogueraha Jerusalénpe.  Oñemombaʼe avei heta vrónse rehe oĩva táva kuérape Tibhat ha Cun. Pe vrónsepe upéi Salomón ojapouka upe y ryru tuichaite, umi horkon ha umi tembiporu vrónse ojeporúva tupaópe.   Mburuvicha guasu Hamat pegua hérava Toi, oikuaa vove David ipuʼaka hague Sobá ruvicha guasu Hadad-Ézer rehe,  omondo itaʼýra Adoram héravape, heta mbaʼe óro pláta ha vrónseva reheve David rendápe omomaitei ha oguerohory haguã chupe oñorãirõ haguére Hadad-Ézer ndive ha ipuʼaka haguére hese, haʼe avei niko oñorãirõ vaekue hendive.  David oikuaveʼẽ opa koʼã mbaʼe Ñandejárape pe pláta ha óro reheve oipeʼa vaekue tetã nguéra Edom, Moab, amoníta, filistéo ha Amalecgua kuéragui.   Seruiá memby Abisai ipuʼaka avei 18.000 edomíta rehe Juky Ñu héravape.  Upéi David oheja iñorãirõha kuérava Edom retãme, ha umi edomíta opyta ipoguýpe. Ñandejára niko oĩ hendive ha ipuʼaka opavavére mamo ohohápe.   David oisãmbyhy tetã Israel tekojojápe, ha ojapo opa mbaʼe hekópe hetãgua ndive.  Opa ñorãirõha kuéra ruvicha, Joab, Seruiá memby; ha Josafat, Ahilud raʼy, mburuvicha guasu pytyvõhára.  Ahitub raʼy Sadoc ha Abiatar raʼy Ahimélec, paʼi kuéra. Savsá pe ohaíva kuatiáre opa mbaʼe ojehúva,  ha Benaías, Joiadá raʼy, ceretéo ha peretéo kuéra ruvicha. David raʼy kuéra vaekue umi mburuvicha ipytyvõhára. Upe rire omano Nahas, amoníta kuéra ruvicha guasu ha oisãmbyhy hendaguépe itaʼýra.  David katu ikuimbaʼese Hanún, Nahas raʼy ndive, itúva ikuimbaʼe haguéicha hendive. Upémarõ omondo hendápe hembijokuái omoguahẽ haguã Hanúnpe imbaʼe mbyasy itúva manóre. Umi David rembijokuái oguahẽvo umi amoníta retãme katu,  amoníta kuéra ruvicha heʼi Hanúnpe: “Nde piko reimoʼã, ore ruvicha guasu, David ombou hague koʼãvape oguerúvo imbaʼe mbyasy omombaʼe haguã nde ru amyrỹimente? Oimearã koʼãva oñembou hína pyrague ramo, omaʼẽ ñemi haguã ñane retãre.”   Upémarõ, Hanún oipokuauka umi David rembijokuáipe, omyakã perõ ha ohendyvaʼo, ha omondoro umi ijao heviroʼoguy peve. Ha upéicha omondo jey chupe kuéra.   David oikuaávo mbaʼépa ojehu chupe kuéra, ha haʼe kuéra otĩ etereiha chugui, heʼikante chupe kuéra opyta haguã Jericópe okakuaa jey peve chupe kuéra hendyva. Upéi ae oguahẽ haguã hendápe.   Amoníta kuéra ohecha kuaa ombopochy hague Davídpe ha upémarõ Hanún ha amoníta kuéra ogueraha 33.000 kílo pláta oiporu haguã kárro ñorãirõrã ha ñorãirõhára kavaju arigua Mesopotamia, Siria, Maacá ha Sobápe,  ha ohepymeʼẽ 32.000 kárro ñorãirõrãre ha mburuvicha guasu Maacá peguápe iñorãirõhára reheve. Koʼãva ou ha oñemohenda Medeba rovái. Amoníta kuéra katu osẽ itávagui ha oñemohenda ñorãirõrã.  Oikuaávo David, omondo chupe kuéra Joab iñorãirõhára reheve.  Amoníta kuéra oñembosakoʼi ñorãirõrã itáva renondépe. Umi mburuvicha guasu ou vaekue opyta ñúme.  Joab ohechávo oñendyrytaha hese henonde guio ha hapykue guio, oiporavo umi ñorãirõhára Israelgua ipyʼa guasuvéva ha oñemobosakoʼi ondyry haguã sírio kuérare.  Hembyre katu oheja ityvýra Abisaípe. Koʼãva oñemohenda amoníta kuéra renondépe.  Ha Joab heʼi ityvýrape: “Sírio kuéra imbaretevérõ che hegui, eju che pytyvõ, amoníta kuéra imbaretevérõ nde hegui katu che roipytyvõta.  Néike! Ñandyry katu hese kuéra kyhyjeʼỹre, ñane retã ha Tupã táva kuéra rayhupápe! Ha Ñandejára tojapo chupe iporãveháicha!”  Upéi Joab osẽ oñorãirõvo sírio kuéra, ha koʼãva oguevi chugui.  Amoníta kuéra ohechávo umi sírio kuéra oguevi hague, haʼe kuéra avei oguevi Abisai, Joab ryvy, renondépe ha oike itáva kuérape. Joab katu ojevy Jerusalénpe.   Sírio kuéra ohecha kuaávo Israelgua ipuʼaka hague hese kuéra, omondo ñeʼẽ rerahaha ohenói haguã sírio kuéra oĩva ysyry guasu Éufrates mboypýri. Umíva ou ha omyakã chupe kuéra Sofac, mburuvicha guasu Hadad-Ézer ñorãirõhára ruvicha.  Oñemombeʼu upéva Davídpe ha haʼe ombyaty opa Israel guápe, ohasa y Jordán mboypýri, oñemohenda upépe oñorãirõ haguã ha sírio kuéra omoñepyrũ pe ñorãirõ.  Ipahápe sírio kuéra oguevi Israel renondépe ha David iñorãirõhára reheve ojuka 40.000 kuimbaʼe yvy rupiguápe, ha ohundi 7.000 kárro ñorãirõrã. David ojuka avei Sofácpe, sírio kuéra ruvichápe.  Umi Hadad-Ézer ndive oĩva ohechávo Israelgua ipuʼaka hague hese kuéra, ombopoʼi Davídgui, ojerure opa haguã ñorãirõ ha opyta ipoguýpe. Upe guive sírio kuéra noipytyvõsevéi amoníta kuérape. Adán, Set, Enós,  Cainán, Mahalalel, Jared,  Henoc, Matusalén, Lámec,  Noé. Noé raʼy kuéra: Sem, Cam ha Jafet.  Jafet raʼy kuéra: Gómer, Magog, Madai, Javán, Tubal, Mésec ha Tirás.  Gómer raʼy kuéra: Asquenaz, Rifat ha Togarmá.  Javán raʼy kuéra: Elisá, Tarsis, Quitim ha Rodanim.   Cam raʼy kuéra: Cus, Misraim, Fut ha Canaán.  Cus raʼy kuéra: Sebá, Havilá, Sabtá, Raamá ha Sabtecá. Raamá raʼy kuéra: Sebá ha Dedán.  Cus, Nimrod ru vaekue. Ha ñepyrũrã, upe kuimbaʼe imbaretéva yvy ári.   Mizraímgui osẽ ludéo, anaméo, lehabíta, naftuhíta,  patruséo, casluhíta ha caftoríta kuéra ha ãvagui ou filistéo kuéra.   Canaán, Sidón ha Het ru vaekue. Sidón vaekue itaʼýra ypykue.  Canaángui osẽ koʼãva: jebuséo, amorréo, gergeséo,  hevéo, aracéo, sinéo,  arvadéo, semaréo ha hamatéo kuéra.   Sem raʼy kuéra vaekue: Elam, Asur, Arfaxad, Lud ha Aram. Aram raʼy kuéra vaekue Us, Hul, Guéter ha Mas.  Arfaxad, Sélah ru vaekue, ha Sélah Éber ru vaekue.  Éber itaʼýra mokõi: peteĩ héra Péleg, haʼe oikovépe oñepyrũ haguére pe yvy oñembojaʼo. Ityvýra héra Joctán.  Joctán raʼy kuéra Almodad, Sélef, Hasar-Mávet, Jérah,  Hadoram, Uzal, Diclá,  Obal, Abimael, Sebá,  Ofir, Havilá ha Jobab. Koʼãva Joctán raʼy vaekue.   Sem, Arfaxad, Sélah,  Éber, Péleg, Reú,  Serug, Nahor, Térah,  ha Abram haʼéva Abraham.   Abraham raʼy kuéra: Isaac ha Ismael.  Ismael ñemoñare koʼãva: Nebaiot, Ismael raʼy ypykue, Quedar, Abdeel, Mibsam,  Mismá, Dumá, Masá, Hadad, Temá,  Jetur, Nafís ha Quedemá. Koʼãva Ismael raʼy kuéra.   Queturá, Abraham kuña, memby kuéra: Zimrán, Jocsán, Medán, Madián, Isbac ha Súah. Jocsán raʼy kuéra: Sebá ha Dedán.  Madián raʼy kuéra: Efá, Éfer, Hanoc, Abidá ha Eldaá. Opa koʼãva Queturá ñemoñare.   Abraham Isaac ru. Isaac raʼy kuéra: Esaú ha Israel.  Esaú raʼy kuéra: Elifaz, Reuel, Jeús, Jaalam, Coré.  Elifaz raʼy kuéra: Temán, Omar, Zefo, Gatam ha Quenaz. Ikuña Timnágui Elifaz itaʼýra Amalec.  Reuel raʼy kuéra: Náhat, Zérah, Samá ha Mizá.   Seír raʼy kuéra: Lotán, Sobal, Sibón, Aná, Disón, Éser ha Disán.  Lotán raʼy kuéra: Hori ha Hemam. Timná, Lotán reindy.  Sobal raʼy kuéra: Alván, Manáhat, Ebal, Sefó ha Onam. Sibón raʼy kuéra: Aiá ha Aná.  Aná, Disón ru. Disón raʼy kuéra: Hemdán, Esbán, Itrán ha Querán.  Éser raʼy kuéra: Bilhán, Zaaván ha Jaacán. Disán raʼy kuéra: Us ha Arán.   Koʼãva vaekue mburuvicha guasu kuéra oisãmbyhy vaekue Edómpe, Israelgua oguereko mboyve mburuvicha guasu: Bela, Beor raʼy. Itáva guasu héra Dinhaba.  Omano rire Bela oisãmbyhy Jobab, Zérah raʼy Bosragua.  Omano rire Jobab oisãmbyhy Husam Temangua.  Omano rire Husam oisãmbyhy Hadad, Bedad raʼy, ipuʼaka vaekue Madián guáre Moab ñúme ha itáva héra Avit.  Omano rire Hadad oisãmbyhy Samlá, Masrecagua.  Omano rire Samlá oisãmbyhy Saúl Rehobotgua. Pe táva oĩ ysyry rembeʼýpe.  Omano rire Saúl oisãmbyhy Baal-Hanán, Acbor raʼy.  Ha omano rire Baal-Hanán oisãmbyhy Hadad tavagua hérava Pau. Hadad rembireko héra Mehetabel, Matred rajy ha Mezaab remineno.   Omano rire Hadad, Edom ruvicha kuéra koʼãva vaekue: Timná, Alvá, Jetet,  Oholibamá, Elá, Pinón,  Quenaz, Temán, Mibsar,  Magdiel ha Iram. Koʼãva vaekue Edom ruvicha kuéra. Peteĩ jey, ára yvoty jave, mburuvicha guasu kuéra osẽvo jepi ñorãirõháme, Joab osẽ ñorãirõháme ha ohundi amoníta retã. Upéi omongora itáva Rabá, David opyta aja Jerusalénpe.  Joab oike rire ha ohundi pe táva,  David ojapyhy pe tupã guaʼu Milcom akã rehegua jeguaka óro ha ojuhu ipohyiha 33 kílo. Pe akã rehegua jeguaka oguereko avei peteĩ ita jegua ha upéva oñemoĩ David akãre. Ojereraha avei pe távagui heta eterei mbaʼe repy.  Ha umi opytávape gueteri upe távape oguenohẽ upégui ha omombaʼapo siérra, píko ha háchape. Upéicha avei ojejapo opa amoníta kuéra távare. Upéi David ojevy Jerusalénpe opa iñorãirõhára reheve.   Upéi oñeñorãirõ filistéo kuéra ndive Guézerpe. Upérõ Sibecai, Husá pegua, ojuka peteĩ kuimbaʼe hete rusúvape, hérava Sipai, Réfah ñemoñare, ha filistéo kuéra opyta David poguýpe.  Upéi oñeñorãirõ jey filistéo kuéra ndive ha Elhanán, Jaír raʼy, ojuka Goliat, Gat pegua, ryvýpe hérava Lahmí. Pe Goliat kyse yvuku hiʼýva tuicha eterei, ñaimoʼã yvyra ojepyahaha poyvi.   Gátpe oiko avei ñorãirõ. Upépe oĩ kuimbaʼe hete pukúva, ikuã 6 peteĩ-teĩ ipópe ha ipysã 6 peteĩ-teĩ ipýpe, 24 hetakue. Upéva avei kuimbaʼe hete rusúva ñemoñare.  Haʼe ojapoʼi Israel guápe, ha heʼi: “Mávaiko oñorãirõse che ndive?” Ojuka chupe David sovríno Jonatán, Simá raʼy.  Koʼã kuimbaʼe hete rusúva, Réfah Gat pegua ñemoñare vaekue, ha omano David ha hembiguái kuéra po rupi. Tupã rembiguái oporomombeʼúva,  opuʼã Israel guáre ha omboliga Davídpe oipapa haguã chupe kuéra.  Upémarõ David heʼi Joab ha mburuvicha kuérape: —Peipapa Israelgua Beerseba guive Dan peve ha pemombeʼu chéve mbovýpa oĩ aikuaa haguã.   Joab katu heʼi chupe: —Ñandejára tomboheta hetãgua 100 jevyve koʼagãguágui. Opáichavo, che ruvicha guasu, nda opavavéi piko ne rembiguái? Mbaʼére piko aipo ramo rejapose upéva? Maerã piko reityse Israel ári ivaíva?  David katu ndoikuaaséi mbaʼeve ha heʼi Joábpe ojapo haguã pe heʼíva chupe. Joab oho opa rupi Israel pýre ha ou jey Jerusalénpe.  Omeʼẽ Davídpe upe kuatia oĩháme umi ojepapa vaekue réra, ha oĩ Israélpe 1.100.000 kuimbaʼe ikatúva oñorãirõ, ha Judápe 470.000.  Joab katu nomoĩri upépe umi Levigua ha Benjamingua, ivaígui chupe guarã pe huvicha ojapoukáva.  Ko mbaʼe ombopochy Tupãme ha upévare oinupã Israel guápe.  Upérõ David heʼi Tupãme: —Ivaíva niko ajapo. Ajerure ndéve reheja rei haguã chéve, che angaipa. Che tavýgui niko péicha ajapo.   Ñandejára oñeʼẽ Gádpe, upéva mbaʼe rechahára  oĩva David ndive, ha heʼi chupe:  “Tereho David rendápe ha ere chupe toiporavo peteĩ koʼã mbohapy mbaʼégui, ha che ajapóta upe haʼe oiporavóva.”  Gad oho David rendápe ha heʼi chupe: —Kóicha heʼi Ñandejára: Eiporavo peteĩ koʼã mbohapy mbaʼégui:  Mbohapy áño ñembyahýi, 90 ára ñorãirõ nde rehe ijaʼeʼỹva ipuʼaka haguãme nde rehe kyse puku nde apére, térã mbohapy ára Ñandejára kyse puku ha mbaʼasy asãi opa Israel pýre. Ere chéve mbaʼépa haʼéta che mbou vaekuépe.   David heʼi Gádpe: —Ajecha vai eterei aína. Opáichavo, iporãve haʼarõ Ñandejára ipyʼa porãitéva pópe, haʼa rangue yvypóra pópe.   Upérõ Ñandejára omondo mbaʼasy asãi Israélpe, ha omano 60.000 Israelgua.  Ñandejára omondo hemimbou Jerusalénpe ohundi haguã upepegua ha oporohundi aja, Ñandejára omaʼẽ ha ombyasy pe ojapóva hese kuéra ha heʼi pe hemimbou oporojukávape: “Iporãmante, anive reporojuka!” Upe jave Ñandejára remimbou oĩ hína Ornán jebuséo ojykyihápe itrígo.  David ohecha Ñandejára remimbou oñemboʼyha yvy ha yvága paʼũme kyse puku ipópe omomaʼẽva Jerusalénre. Upérõ David ha myakãhára  kuéra oñemondéva ao vosakuépe, ojayvy omboja peve isyva yvýre,  ha David heʼi Tupãme: —Che niko pe ajapouka vaekue Israelgua jepapa! Che pe ajapo vaekue ivaíva! Mbaʼe piko ojapo koʼã hembiapo vaiʼỹva? Tupã che Jára ajerure ndéve che nupã haguã chéve ha che róga guápe ha anive rejuka ne retã guápe.   Upérõ Ñandejára remimbou heʼika Davídpe Gad rupi omopuʼã haguã altar peteĩ Tupãme upe Ornán, jebuséo, ojykýi haguépe trígo.  Upérõ, David oho ojapo upe Gad heʼi vaekue chupe Ñandejára rérape.  Ornán, ojykýiva hína itrígo, ohecha raʼe Tupã remimboúpe ha umi irundy itaʼýra oĩva hendive pyaʼe okañy.  David oñemboja oĩháme Ornán. Kóva ohechávo chupe, osẽ ikorapýgui ha oñesũ henondépe ombojávo isyva yvýre.  Upérõ David heʼi Onánpe: —Emeʼẽ chéve pe yvy rejykyihápe nde trígo amopuʼã haguã upépe peteĩ altar Tupãme. Emeʼẽ chéve hepy teére ha péicha opáta ko mbaʼasy ojukáva che retã guápe.   Ornán heʼi chupe: —Ereko katu ne mbaʼerã, che ruvicha guasu, ha ejapo chugui pe rejaposéva. Tameʼẽ ndéve umi che tóro mymbahapyrã,  che trígo jykyiha jepeʼarã ha che trígo mbaʼe kuaveʼẽrã.  Ndéve che ruvicha guasu ameʼẽmba.   David katu heʼi chupe: —Iporã niko upe eréva. Ajoguáta mante niko nde hegui hepy teére. Na iporãi niko aipeʼa nde hegui upe ne mbaʼéva ameʼẽ haguã Tupãme, ha aikuaveʼẽ chupe mymbahapy ramo upe ahupyty rei vaekue.  Upéicha David omeʼẽ Ornánpe ijyvýre 600 óro pehẽngue,  ha upépe omopuʼã altar Ñandejárape, ha oikuaveʼẽ mymbahapy ha mymbajuka  joajurã. Ohenói Tupãme ha haʼe ombou tata yvágagui pe altar ári ha ohapy umi mymba.  Upérõ Ñandejára heʼi hemimboúpe oñongatu haguã hyrúpe ikyse puku.   David ohechávo Ñandejára ohendu hague chupe upe Ornán jebuséo ojykýi haguépe itrígo, oikuaveʼẽ upépe mymbahapy.  Pe óga vakapi Moisés omopuʼã vaekue Tupãme guarã ha pe altar mymbahapyrã oĩrõ jepe Gabaónpe,  David ndaikatúi oho upépe oporandu  haguã Tupãme, okyhyjégui Ñandejára remimbou kyse pukúgui. Upévare heʼi David: “Ápe oĩta Tupã Israel Jára róga ha ijaltar, Israelgua oikuaveʼẽ haguã chupe mymbahapy.”    Upéi David heʼi oñembyaty haguã umi mombyrygua oikóva Israélpe ha omombaʼapo chupe kuéra oikytĩ haguã umi ita ojeporu vaerã oñemopuʼã haguã tupao.  Ogueruka avei heta fiérro ojejapo haguã klávo okẽme guarã ha tyʼãi kuéra ha heta eterei vrónse.  Kuriʼy avei ombyaty heta, Tiro ha Sidongua niko ogueruka chupe heta porã umíva rehegua.   David ojepyʼa mongeta péicha: “Che raʼy Salomón imitã gueteri ha pe tupao haʼe omopuʼãtava Tupãme guarã tekotevẽ tuichave, herakuã guasuve ha iporãve opa tupao ko yvy ariguágui. Upévare ahejáta chupe opa mbaʼe oñekotevẽtava.” Upévare David ombosakoʼi heta mbaʼe omano mboyve.  Upéi ohenói itaʼýra Salomónpe ha heʼi chupe omopuʼã haguã tupao Tupã Israel Jára peguarã,  ha oñeʼẽ péicha chupe: “Che raʼy, che amopuʼãse vaekue tupao Tupã che Járape guarã,  Ñandejára katu heʼi chéve: ‘Ahecha heta eterei tuguy reñohẽ hague ha heta reñorãirõ. Upévare na nde moʼãi pe remopuʼãtava chéve tupao.  Peteĩ nde raʼy noñorãirõ moʼãiva, pévata kuimbaʼe ipyʼa guapýva. Che rupi opa umi Israel rehe ijaʼeʼỹva ohejáta chupe oiko pyʼa guapýpe. Upévare hérata Salomón. Haʼe oisãmbyhy aja ameʼẽta Israélpe pyʼa guapy.  Haʼe omopuʼãta chéve tupao. Haʼe che raʼýta, che katu itúvata, ha amoĩ hatãta iguapyha Israélpe opa árape guarã.’   Koʼágã che raʼy, Ñandejára toĩ ne ndive rejapo haguã chupe itupaorã, iñeʼẽ omeʼẽ haguéicha ndetaha upe rejapóva.  Ñandejára tomeʼẽ ndéve akã porã ha arandu, ágã reisãmbyhýrõ guarã Israélpe rejapo haguã hembiapoukapy.  Opa mbaʼe osẽ porãta ndéve rehaʼarõ rejapo opa umi tembiapoukapy Moisés oheja vaekue Israélpe guarã. Eñembopyʼa guasu ha ejepytaso mbarete, ani reñemokyreʼỹ poi térã rekyhyje avavégui!   Ne manduʼáke heta añehaʼã hague ambyaty haguã tupaópe guarã 3.300.000 kílo óro, 33.000.000 kílo pláta, pe vrónse ha pe fiérro katu heta etereígui ndaikatúi oñehaʼã ipohyikue. Heta avei ambyaty yvyra ha ita, nde katu rembyatyve vaerã.  Upéi David heʼi opa mburuvicha Israel guápe oipytyvõ haguã itaʼýra Salomónpe, ha oñeʼẽ chupe kuéra péicha:  “Tupã pende Jára oĩ vaekue pene ndive ha omeʼẽ peẽme pyʼa guapy opa rupi, omoĩ niko che poguýpe opa umi oikóva ñane retãme ha kóva opyta Ñandejára ha hetãgua poguýpe.  David ituja etereíma ramo omoĩ itaʼýra Salomónpe Israel ruvicha guasúrõ,   ha ombyaty opa mburuvicha Israel pegua, paʼi ha levíta kuérape.  Upérõ ojepapa levíta kuéra oguerekóva 30 áño guive yvatévo ha ojejuhu 38.000 kuimbaʼe.  Ãvagui oñemoĩ 24.000 omyakã haguã tupao apo, 6.000 mburuvicha ha mbojovakeharã,  okẽ rerekuarã 4.000 ha 4.000 avei ogueropurahéi haguãme purahéi ha mbaʼepúpe, David ojapouka haguéicha.  David ombojaʼo chupe kuéra aty-atýpe, umi Leví raʼyre javeve: Guersón, Quehat ha Merarí.   Guersón raʼy kuéra: Ladán ha Simí.  Ladán raʼy kuéra, mbohapy: tenondegua Jehiel, hapykuéri Zetam ha Joel.  Simí raʼy kuéra mbohapy avei: Selomit, Haziel ha Harán. Koʼãva Ladán ñemoñare rogagua ruvicha.  Simí raʼy kuéra irundy: Jáhat, Zizá, Jeús ha Beriá.  Pe ypykue Jáhat, pe mokõiha Zizá; Jeús ha Beriá nda itaʼýra hetái vaekue, upévare ombaʼapo haguã ojepapa peteĩ ogagua ramo.  Quehat raʼy kuéra irundy: Amram, Ishar, Hebrón ha Uziel.  Amram raʼy kuéra, Aarón ha Moisés. Aarón ha itaʼýra kuérape oiporavo Tupã opa árape guarã oikuaveʼẽ haguã mbaʼe kuaveʼẽ poravopyre, ohapy haguã insíenso Ñandejára renondépe, hembiapo haguã tupaópe ha oporohovasa haguã hérape opa ára.   Moisés, Tupã irũ tee vaekue, ha itaʼýra kuéra ojepapa Leví ñemoñaregua ndive.   Moisés raʼy kuéra Guersón ha Eliézer.  Guersón raʼy kuéra apytépe upe ypykue Sebuel.  Eliézer raʼy ypykue Rehabías, ha ndaitaʼýravéi. Rehabías katu itaʼýra heta.  Ishar raʼy ypykue, Selomit.  Hebrón raʼy kuéra: pe ypykue Jeraías; pe mokõiha Amarías; pe mbohapyha Jahaziel ha pe mbohapyha Jecamán.  Uziel raʼy kuéra: pe ypykue Micaías ha pe mokõiha Isías.   Merarí raʼy kuéra Mahli ha Musí. Mahli raʼy kuéra Eleazar ha Quis.  Eleazar omano iñemoñare kuimbaʼeʼỹre, kuñánte umi iñemoñare ha omenda hikuái itio Quis raʼy kuérare.  Musí raʼy kuéra mbohapy: Mahli, Éder ha Jeremot.   Koʼãva vaekue Leví ñemoñare, rogagua javeve, ha héra kuéra ojehai kuatia jepapa rehe guápe, rogagua ruvichárõ, oguerekóva 20 áño guive yvatévo, ha haʼe kuéra ombaʼapo tupao pegua rembiapópe.   David heʼi vaekue: “Tupã Israel Jára omeʼẽ pyʼa guapy hetã guápe ha oiporavo opa árape guarã hóga rendarã Jerusalén.  Upévare levíta kuéra natekotevẽ moʼã véima ogueroja tupã róga ha tembiporu kuéra hesegua.”   Ko David heʼi vaekue oiko haguã ojejapa Leví ñemoñaregua oguerekóva 20 áño yvatévo,  ha opyta hikuái paʼi kuéra Aarón ñemoñare rembijokuáirõ tupao rembiapópe, korapy ha koty kuéra rerekuárõ, omopotĩ haguã tembiporu kuéra ha ojapo haguã umi tembiapo tupao pegua.  Haʼe kuéra oñangareko vaerã umi mbuja oñemboykéva Tupãme guarã ha oñemoĩva mesápe ojohysýire, pe trígo kuʼíre oĩva mbaʼe kuaveʼẽrã, pe chipapére ojejapóva oñembovuʼỹre, umi mbaʼe kuaveʼẽre oñembojýva páilape, pe trígokuʼi ñembojeheʼa pyrére, umi mbaʼe raʼãháre oĩva oñehaʼã haguã mbaʼe pohyikue ha mbaʼe tuichakue.  Oĩ vaerã avei tupaópe arakoʼẽre pyhareve ha kaʼaru heʼi haguã aguije ha omombaʼe guasu haguã Tupãme,  oñekuaveʼẽrõ mymbahapy  Tupãme pytuʼuha árape, oñembyarete ramo jasy pyahu ha umi arete guasúpe. Haʼe kuéra hembiapo vaerã jepi Tupãme guarã ha kuatiápe oĩmba mboy levítapa hembiapo vaerã peteĩ-teĩ aretépe.  Haʼe kuéra oñangareko vaerã tupao kotýre ha Ñandejára kotýre, oipytyvõvo ipehẽngue kuéra Aarón ñemoñare guápe. Aarón ñemoñaregua oguereko avei arakaʼépa ombaʼapóta. Aarón raʼy kuéra vaekue Nadab, Abihú, Eleazar ha Itamar.  Nadab ha Abihú katu omano itúva mboyve,  iñemoñareʼỹre. Upérõ Eleazar ha Itamar ári hoʼa pe paʼi rembiapo.  Davídpe oipytyvõ Sadoc Eleazar ñemoñare ha Ahimélec Itamar ñemoñare, ombojaʼo haguã Aarón ñemoñare guápe aty-atýpe, heʼívo arakaʼépa peteĩ-teĩ ojapóta hembiapo tupaópe.  Eleazar iñemoñare kuimbaʼe hetave Itamárgui ha upévare oñembojaʼovo umi ogagua ruvicha, oĩ 16 Eleazar raʼy apytépe ha 8 Itamar raʼy apytépe.  Mokõive aty pegua oñemoĩ hembiapo haguã tupaópe ojeitývo poʼa; mokõive apytépe niko oĩ mburuvicha oñemboykéva hembiapo haguã Tupã renondépe tupaópe.  Semaías Natanael raʼy, levíta ombaʼe haíva, ohai héra kuéra mburuvicha guasu ha mburuvicha kuéra renondépe, ha paʼi Sadoc, Ahimélec Abiatar raʼy, paʼi ha levíta rogagua ruvicha kuéra renondépe. Pe poʼa ojeity mokõi jey Itamar rehe ha mokõi jey Eleazar rehe.  Upéicha oñombojaʼo hikuái umi ára hembiapo haguãme tupaópe, omeʼẽ haguéicha hembiapoukapy Aarón itúva, Tupã Israel Jára heʼígui chupe.   Umi levíta hembýva, koʼãva: Subael, Amram ñemoñare; Jehedías Subael ñemoñare;  Isías, Rehabías raʼy ypykue;  Selomot, Ishar raʼy; Jáhat, Selomot raʼy;  Hebrón ñemoñaregua: pe ypykue Jerías; pe mokõiha Amarías; pe mbohapyha Jahaziel; pe irundyha Jecamán.  Oĩ avei: Micaías, Uziel raʼy; Samir, Micaías raʼy;  Isías, Micaías ryvy; Zacarías, Isías raʼy;  Mahli ha Musí, Merarí raʼy kuéra; Jaazías raʼy kuéra, ko Jaazías Merarí raʼy avei.  Merarí ñemoñare kuéra itaʼýra Jaazías guio oĩ Sóham, Zacur ha Ibri;  ha Mahli guio, Eleazar nda itaʼýrai vaekue,  ha Quis; Jerahmeel, Quis raʼy;  Musí raʼy kuéra Mahli, Éder ha Jerimot. Koʼãva vaekue levíta kuéra ojohogagua javeve.  Hese kuéra avei ojeity poʼa ipehẽngue kuéra Aarón ñemoñaréicha, mburuvicha guasu David, Sadoc, Ahimélec ha umi paʼi ha levíta rogagua kuéra ruvicha renondépe. Peteĩ-teĩ óga guápe upe mburuvicha ha pe tyvýra michĩvéva peteĩchante ojeapo. Upéi David ha mburuvicha kuéra omboyke tupao rembiapópe guarã Asaf, Hemán ha Jedutún raʼy kuérape. Umíva omomarandu  haguã oñemoirũvo mbaraka árpa ha platíllo púpe. Umíva réra kuéra, ãva:   Asaf raʼy kuéra: Jacur, José, Netanías ha Asarela. Pe omyakãva chupe kuéra, itúva Asaf. Kóva omomarandu mburuvicha guasu rérape.  Jedutún raʼy 6: Guedalías, Serí, Isaías, Simí, Hasabías ha Matatías. Omyakã chupe kuéra itúva Jedutún, omomarandúva oñemoirũvo mbarakapúpe oaguije meʼẽ ha omombaʼe guasu haguã Tupãme.  Hemán raʼy kuéra: Buquías, Matanías, Uziel, Sebuel, Jeremot, Hananías, Hananí, Eliatá, Guidalti, Romamti-Ézer, Josbecasa, Malotí, Hotir ha Mahaziot.  Opa koʼã Hemán raʼy vaekue, upéva mbaʼe rechahára ombaʼapóva mburuvicha guasúpe guarã, opa mbaʼe Tupã rehe guápe. Omombareteve haguã Hemánpe, Tupã omeʼẽ vaekue chupe 14 taʼýra ha mbohapy tajýra.  Maymávape omyakã itúva opurahéi ramo tupaópe oñemoirũvo platíllo mbaraka ha árpa púpe. Asaf, Jedutún ha Hemán ojapo mburuvicha guasu heʼíva.  Haʼe kuéra 288 vaekue ojepapárõ ityvýra kuéra ha opavave ojeheko mboʼe vaekue ha ikatupyry purahéipe Tupãme guarã.   Ojeity poʼa ojekuaa haguã arakaʼépa opurahéita Tupã renondépe michĩva térã tuicháva, mboʼehára térã temimboʼe.  Ojeitývo poʼa oñemohenda haguã okẽ rerekua kuéra, opyta péicha: Coreíta kuéra, Meselemías, Coré raʼy, kóva Ebiasaf raʼy.  Meselemías raʼy kuéra: pe ypykue Zacarías; pe mokõiha Jediael; pe mbohapyha Zebadías; pe irundyha Jatniel;  pe 5ha Elam; pe 6ha Johanán ha pe 7ha Elioenai.   Obed-Edom raʼy kuéra: pe ypykue Semaías; pe mokõiha Jozabad; pe mbohapyha joa; pe irundyha Sacar; pe 5ha Natanael;  pe 6ha Amiel; pe 7ha Isacar ha pe 8ha Peultai. Tupã ohovasa haguére Obed-Edómpe ombotaʼýra hetávo chupe.   Semaías, Obed-Edom raʼy, itaʼýra mokõi, oisãmbyhýva hóga guápe ikatupyry etereígui.  Semaías raʼy kuéra Otní, Rafael. Obed, Elzabad, Elihú ha Samaquías, ikatupyrýva.  Opa koʼã Obed-Edom ñemoñare, itaʼýra ha ityvýra kuéra ikatupyry ha ombaʼapo kyreʼỹ Tupãme guarã. Oñondive 62 vaekue umi Obed-Edom ñemoñare.   Meselemías raʼy ha ryvy kuéra, 18; opa haʼe kuéra ikatupyry.   Hosa raʼy kuéra Merarí ñemoñare: Simrí, upéva mburuvicha, ndahaʼéirõ jepe upe ijypykue itúva omoĩ chupe mburuvichárõ;  pe mokõiha Hilquías; pe mbohapyha Tebalías; pe irundyha Zacarías; Hosa raʼy ha ityvýra kuéra 13 vaekue oñondive.   Koʼãva vaekue okẽ rerekua kuéra renda. Haʼe kuéra ombaʼapo vaerã tupaópe. Mburuvicha ha iñirũ nguéra peteĩchante ombaʼapo.  Ojohogagua javeve oity poʼa peteĩ-teĩ okẽ rehe ha pévape oike tuicháva ha michĩva.   Selemíaspe opyta, poʼa rupi, pe okẽ kuarahy resẽ gotyogua, ha itaʼýra Zacaríaspe, upéva teko mboʼeha iñakã porãva, opyta okẽ yvatévo gotyogua.  Obed-Edómpe opyta pe yvy gotyo guápe, ha itaʼýra kuéra opyta upe koty rerekuárõ, oñeñongatuhápe opa mbaʼe tupao pegua.  Hósape opyta pe kuarahy reike gotyogua oĩháme Saléquet rokẽ, ojejupiha rapépe. Umi tembiapo oñembojaʼo péicha:  Arakoʼẽre oĩ vaerã 6 okẽ rerekua kuarahy resẽ gotyo, irundy yvatévo gotyo ha irundy yvy gotyo ha mokõi peteĩ-teĩ koty oñeñongatuhápe umi mbaʼe tupao pegua.  Korapýpe, kuarahy reike gotyo, oĩ irundy ojejupihápe ha mokõi korapýpe guarã.  Péicha oñembojaʼo vaekue pe tembiapo Coré ha Merarí ñemoñare apytépe.   Oĩ ambue levíta oñangarekóva mbaʼe repyeta tupao peguáre ha umi koty rehe oñeñongatuhápe mbaʼe kuaveʼẽ Tupãme guarã.  Ladán raʼy kuéra, Guersón ha Jehiel ñemoñaréva,  Jehiel ha ityvýra kuéra Zetam ha Joel raʼy kuéra, oñangareko mbaʼe repyeta tupao peguáre.   Amram, Ishar, Hebrón ha Uziel ñemoñare kuéra apytépe,  Sebuel, Guersón ha Moisés ñemoñare, vaekue umi mbaʼe repyeta rehe oñangarekóva ruvicha.   Igénte vaekue, Eliézer guio, Rehabías, Eliézer raʼy; Jesahías, Rehabías raʼy; Joram, Jesahías raʼy; Zicrí, Joram raʼy ha Selomit, Zicrí raʼy.   Selomit ha ityvýra kuéra oñangareko umi kotýre oñeñongatuhápe umi mbaʼe David ha mburuvicha kuéra ñorãirõrã megua oikuaveʼẽ vaekue Tupãme.  Umi mbaʼe ojegueru vaekue ñorãirõhágui ha oñemeʼẽ vaekue ojeporu haguã oñekotevẽ ramo tupao oñemyatyrõ haguã.  Upépe oĩ avei opa umi mbaʼe oikuaveʼẽ vaekue mbaʼe rechahára  Samuel, Saúl Quis raʼy, Abner Ner raʼy ha Joab Seruiá memby. Opa umi mbaʼére oñemboykéva Tupãme guarã oñangareko Selomit ha ityvýra kuéra.   Ishar ñemoñare apytépe, umi ombaʼapóva mbaʼe haiha ha mbojovakeha ramo, Quenanías ha itaʼýra kuéra.   Hebrón ñemoñare apytépe, Hasabías ha igénte kuéra, umíva 1.700 kuimbaʼe katupyry, oñemoĩ oisãmbyhy haguã umi mbaʼe Ñandejára ha mburuvicha guasu guiguápe, opa umi Israelgua oikóvape Jordángui kuarahy reike gotyo.   Ohasa rire 40 áño David oguapy hague mburuvicha guasúrõ, ojepyguara umi Hebrón rogagua kuatia ha ojejuhu ijapytépe kuéra kuimbaʼe ikatupyrýva oikóva Jazer Galaad guápe. Hebrón ñemoñaregua ruvicha, Jerías vaekue.  Jerías ryvy kuérape, umíva 2.700 hogagua ruvicha ikatupyrýva, omoĩ vaekue mburuvicha guasu David, rubeníta, gadíta ha mbytere Manasesgua ruvichárõ opa mbaʼe Tupã ha mburuvicha guasu guiguápe. Israelgua kuéra, ojepapárõ hogagua ruvicha, 1.000 rehegua aty ruvicha ha 100 rehegua aty  ruvicha ha mburuvicha kuéra oipytyvõva mburuvicha guasúpe oisãmbyhývo 1.000 rehegua atýpe ojopyrúva hembiapo haguã hetãme 30 ára pukukue, pe áño aja, 24.000 kuimbaʼe vaekue peteĩ-teĩ aty rehe guápe.   Aty guasu 1ha hembiapo mes peteĩha pukukue. Huvicha, Jasobeam, Zabdiel raʼy;  upéva Fares ñemoñare ha opa tetã rembiguái mburuvicha kuéra hembiapóva mes peteĩha pukukue ruvicha.   Aty guasu 2ha hembiapo mes mokõiha pukukue. Huvicha, Dodai ahohíta.   Aty guasu 3ha hembiapo mes mbohapyha pukukue. Huvicha, Benaías, paʼi guasu Joiadá raʼy,  kóva peteĩ umi 30 pyʼa guasúva ha huvicha kuéra. Hendaguépe oisãmbyhy Tercera Divisiónpe itaʼýra Amizabad.   Aty guasu 4ha hembiapo mes irundyha pukukue. Huvicha, Asael, Joab ryvy. Haʼe rire oisãmbyhy itaʼýra Zebadías.   Aty guasu 5ha hembiapo mes 5ha pukukue. Huvicha, Samhut izraíta.   Aty guasu 6ha hembiapo mes 6ha pukukue. Huvicha Irá, Iqués raʼy; táva Tecoa pegua.   Aty guasu 7ha hembiapo mes 7ha pukukue. Huvicha, Heles paltíta, Efraín ñemoñare.   Aty guasu 8ha hembiapo mes 8ha pukukue. Huvicha, Sibecai, Husá pegua, Zérah ñemoñare.   Aty guasu 9ha hembiapo mes 9ha pukukue. Huvicha, Ebiezer Anatot pegua, Benjamín ñemoñare.   Aty guasu 10ha hembiapo mes 10ha pukukue. Huvicha, Maharai, Netofá pegua, Zérah ñemoñare.   Aty guasu 11ha hembiapo mes 11ha pukukue. Huvicha, Benaías, Piratón pegua, Efraín ñemoñare.   Aty guasu 12ha hembiapo mes 12ha pukukue. Huvicha, Heldai, Netofá pegua, Otoniel ñemoñare.   David ndoipapái umi nombotýiva gueteri 20 áño, Ñandejára omeʼẽ haguére iñeʼẽ ombohetataha Israelgua mbyja kuéra yvágape guáicha.   Joab omoñepyrũ opavave jepapa, ha nomoguahẽi huʼãme. Tuicha mbaʼe vai upéva ogueru tetã Israel ári. Ha upévare pe jepapáre ndaipóri manduʼa kuatiápe oñemombeʼuhápe umi David rembiapokue.   Umi mbaʼe repyeta oguerekóva mburuvicha guasu rerekua, Azmávet, Adiel raʼy. Ha pe oñangarekóva koty kuérare oñembaʼe ñongatuhápe, oĩva ñu, táva kuéra, tavaʼi ha tetã rembeʼy rupi, Jonatán Ozías raʼy.   Ezrí, Quelub raʼy, pe omyakãva umi ombaʼapóvape mburuvicha guasu kokuépe.  Simí, Ramat raʼy omyakã mbaʼapohára parraltýpe guápe; ha Zabdí, Sefam raʼy, umi omonoʼõvape parralʼa; haʼe avei pe kaguy ojejapóva rerekua.  Baal-Hanán Guederágua, pe oñangarekóva olivoty ha ígo kaʼaguy ñu megua rehe; Joás katu pe oñangarekóva ñandyrýre.  Vaka rehe okarúva Sarónpe oñangareko Sitrai, Sarongua voi; vaka kuéra ñu rupi okarúva rehe katu oñangareko Safat, Adlai raʼy.  Kaméllore oñangareko Obil ismaelíta, ha vúrrore Jehedías, Meronot pegua;  ovecha kuérare katu Jaziz agaréno. Opa koʼãva oñangareko mburuvicha guasu David mbaʼe kuérare.   Jonatán, David tio, karai arandu ha imbaʼe kuaáva oheko mboʼe Davídpe; ha Jeiel, Hacmoní raʼy, omoirũ mburuvicha guasu raʼy kuérape.  Ahitófel oheko mboʼe avei mburuvicha guasúpe ha Husai, arquíta, kuimbaʼe mburuvicha guasu jeroviaha.  Ahitófel rire ojupi hendaguépe Joiadá, Benaías raʼy, ha Abiatar. Opa ñorãirõha kuéra ruvicha, Joab vaekue. David ombyaty Jerusalénpe opa mburuvicha Israelgua: Israel ñemoñaregua ruvicha, aty guasu kuéra ruvicha, 1.000 arigua ruvicha ha 100 arigua ruvicha, mburuvicha guasu yvy rerekua, mburuvicha guasu ha itaʼýra kuéra mymba rerekua, karai guasu kuéra ha kuimbaʼe ikatupyrýva guive.   Upérõ David oñemboʼy ha heʼi: “Pe che rendúke che ryvy kuéra ha che retãgua: Che amopuʼãse moʼã peteĩ óga oĩ haguãme Tupã karameguã, ha Tupã oguereko haguãme iguapyha ha ambosakoʼi vaekue opa mbaʼe ajapo haguã.  Ñandejára katu heʼi chéve: ‘Na nde moʼãi pe remopuʼãtava chéve peteĩ tupao, ndégui ñorãirõhára reñohẽ vaekue tuguy.’  Opáichavo, Tupã Israel Jára che poravo che rogagua apytépe che moĩ haguã Israel ruvicha guasúrõ opa árape guarã. Haʼe niko oiporavo Judá ñemoñaregua oporosãmbyhy haguã; Judá ñemoñare apytégui oiporavo che róga guápe, ha che rykeʼy kuéra apytépe che poravo che moĩ haguã Israel ruvicha guasúrõ.  Ha koʼágã che raʼy kuéra apytépe, heta niko omeʼẽ chéve Ñandejára, haʼe oiporavo che raʼy Salomónpe oguapy haguã haʼe oguapyhápe Israel ruvicha guasúrõ.  Tupã heʼi avei chéve: ‘Nde raʼy Salomón pe omopuʼãtava che Róga ha che korapy kuéra: che niko aiporavo chupe che raʼyrã ha chéta itúva.  Amoĩ hatãta iguapyha opa árape guarã haʼe opyta hatãrõ che rembiapoukapy apópe ojapo haguéicha koʼágã peve.’   Ha koʼágã opaite Israelgua, koʼápe Tupã rérape ijatýva ha Tupã Ñandejára ñane rendúva hína renondépe, haʼe peẽme: Pejapóke Tupã pende Jára rembiapoukapy, akóinte pereko haguã ko yvy porãite ha peheja pende raʼy kuérape imbaʼerã.  Ha nde che raʼy Salomón, ehayhúke Tupã nde ru Járape ha ejapo haʼe heʼíva nde pyʼaite guive, cháke haʼéko oikuaa opa mbaʼe jarekóva ñande pyʼápe ha nokañýi chugui mbaʼeve. Reheka ramo chupe ojejuhukáta ndéve; rejei ramo chugui katu nde rejáta opa árape guarã.  Upérõ David omeʼẽ itaʼýra Salomónpe upe kuatia oĩháme pe korapy tupao renondepegua, umi óga, umi koty oñembaʼe ñongatu haguãme, umi koty yvategua, umi hyepy pegua ha pe Tupã koty raʼãnga kuéra.  Omeʼẽ avei chupe umi kuatia oĩháme taʼãnga ohechaukáva mbaʼéichapa ikatu ojejapo tupao korapy, koty kuéra ijerére oĩ vaerã oñeñongatu haguã mbaʼe repyeta tupao pegua, oñeñongatu haguã umi mbaʼe oñemboykéva Tupãme guarã,  umi koty oiko haguã paʼi ha levíta kuéra hembiapo jave tupaópe ha umi oñeñongatu haguãme tupao rembiporu kuéra.   Omeʼẽ avei chupe opa pe óro ha pláta oñekotevẽtava ojejapo haguã tupao rembiporu kuéra;  ojejapo haguã mbaʼe rendy pyenda ha mbaʼe rendy kuéra, umi órova ha umi plátava, omeʼẽ chupe upe oñekotevẽva peteĩ-teĩme guarã;  ha upéicha avei ojapo peteĩ-teĩ umi mesápe guarã, umi órova ha umi plátava, oñemoĩ haguãme ojohysýire umi mbuja oñekuaveʼẽva.  Omeʼẽ avei óro ojejapo haguã tenedor, tása guasu ha mbayru kuéra; avei óro ha pláta oñekotevẽháicha ojejapo haguã umi mbayru óro ha plátava.  Omeʼẽ avei chupe oñekotevẽháicha óro porã ojejapo haguã altar ojehapy haguãme aysy ryakuã porã, ha pe óro oñekotevẽva ojejapo haguã pe karropegua umi keruvim ipepo jepysópe oĩva pe Ñeʼẽ ñomeʼẽ rehegua Karameguã ári.  Koʼã mbaʼe ojehai vaekue Ñandejára po rupi, ojekuaauka haguã mbaʼéichapa ojejapo vaerã opa mbaʼe.   Upérõ David heʼi Salomónpe: “Néike, ejepytaso katu ha emoñepyrũ pe tembiapo! Eñemokyreʼỹke ha ani rekyhyje! Tupã che Jára oĩta ne ndive! Na nde reja moʼãi ne año, remoguahẽ meve huʼãme ko tembiapo.  Kóina ápe umi paʼi ha levíta réra ojopyru vaerã tupaópe umi mbaʼe apópe; pe tupao apópe rerekóta avei heta mbaʼapohára ombaʼapo reítava ndéve ha kuimbaʼe opaichagua mbaʼe apópe ikatupyrýva, ha opa Israelgua ruvicha ojapóta pe nde eréva.” Upéi mburuvicha guasu David heʼi opavavépe: “Che raʼy Salomónpe añoite Tupã oiporavo. Haʼe imitã gueteri, pe óga haʼe omopuʼã vaerã katu tuicha eterei. Tupã Ñandejárape guarã hína pe óga guasu, ndahaʼéi yvypórape guarã.  Añehaʼãmbaite vaekue ambyaty haguã pe oñekotevẽva tupaópe guarã: óro, pláta, vrónse, fiérro ha yvyra. Avei ita jegua ijape mbataráva, ita jegua oñembojopype haguã, ita vera opaichaguáva, opaichagua ita jegua ha ita sỹi hesakãva, heta eterei.   Opa mbaʼe arekómava ári, ahayhu etereígui Tupã che Jára róga, ameʼẽve che mbaʼe teégui tupaópe guarã,  óro poravopyre 100.000 kílo, 230.000 kílo pláta ñemosỹimbyre ojejahoʼi haguã tupao tápia,  opa pe óro ha pláta ojeporútava ojejapo haguã umi mbaʼe oñekotevẽva ha opa tembiapópe guarã ojapo vaerã umi ombaʼapóva mbaʼe jegua apópe. Mávapa omeʼẽse avei imbaʼe kuaveʼẽ Tupãme guarã ipyʼaite guive?”   Upérõ ogagua ruvicha, Israel ñemoñaregua ruvicha,1.000 aty ruvicha ha 100 aty ruvicha kuéra ha umi mbaʼe mburuvicha guasu ojapoukáva myakãha kuéra, ogueru imbaʼe meʼẽ Tupãme ipyʼaite guive,  ha omeʼẽ tupaópe guarã 165.000 kílo ha 10.000 óro pehẽngue, 330.000 kílo pláta, 600.000 kílo vrónse rupi ha 3.300.000 kílo fiérro.   Avei umi oguerekóva ita jegua, omeʼẽ mbaʼe repyeta tupao pegua rerekuápe, upéva Jehiel, Guersón ñemoñare.  Opavavépe ombovyʼa koʼã mbaʼe Tupãme oñekuaveʼẽva, oñemeʼẽgui pyʼa rorýpe. Mburuvicha guasu David avei ovyʼa eterei.   Upérõ David omombaʼe guasu Tupãme opavave rovake heʼívo: “Roguerohory opa árape guarã, nde Tupã ore ru Israel Jára!  Nde niko Ñandejára, nde tuichapa ha nde pokatu, nde pópe oĩ opa mbaʼe ha nde reko mimbipa ndaijojahái! Opa mbaʼe oĩva yvy ári ha yvágape ne mbaʼénte voi. Nde hína ore Jára pe mburuvicha guasu pavẽ  ha nde mbaʼe guasuve opavavégui!  Nde hegui ou mbaʼe rereko heta ha terakuã. Nde reisãmbyhy opa mbaʼe. Pe mbarete ha pokatu oĩ nde pópe, ha nde avei pe remeʼẽva mbarete ha pokatu opavavépe.  Upévare, Tupã ore Jára, roʼe ndéve aguije ha romombaʼe guasu nde réra herakuã mombyrýva.  Máva piko che, ha máva piko umi che retãgua ija haguã oréve roikuaveʼẽvo ndéve hetaite mbaʼe? Opa mbaʼe niko ou nde hegui ha upévagui jeýnte romeʼẽ ndéve.  Ne renondépe niko ore, mombyrygua ramo guáicha ore ru kuéra ypykuéicha avei; ha ore rekove yvy ári ohasa peteĩ kuarahyʼãicha, ndojevýiva arakaʼeve.  Há che Jára! Koʼã mbaʼe porãita rombyaty vaekue romopuʼã haguã peteĩ óga nde réra marangatúpe, nde pógui ou ha ne mbaʼénte voi.  Aikuaa, che Jára, nde reipyguaraha ore apytuʼũ ha ne mbovyʼaha pe pyʼa potĩ. Upévare pyʼa potĩme aikuaveʼẽ ndéve koʼã mbaʼe. Ha koʼágã vyʼa pópe ahecha ne retãgua koʼápe ijatýva ogueruha ndéve imbaʼe kuaveʼẽ ipyʼaite guive.  Tupã Abraham, Isaac ha Jacob, ore ru kuéra ypykue Jára, eñongatu mantékena ne retãgua pyʼapýpe ta imbaʼe porã ha eisãmbyhy hekove oguata haguã nde rape rupi.  Che raʼy Salomónpe emeʼẽ avei pyʼa potĩ oñemeʼẽmbaite haguã ndéve ojapóvo ne rembipota ha opa mbaʼe nde eréva ha tomopuʼã ndéve pe tupao che ambosakoʼi vaekue.”   Upéi David heʼi opavavépe: “Pemombaʼe Tupã pende Járape!” Ha opavave omombaʼe Tupã itúva kuéra ypykue Járape ha oñesũ henondépe ha mburuvicha guasu renondépe.  Upe ára ambuépe oikuaveʼẽ hikuái mymbajuka  ha mymbahapy  ramo Tupãme 1.000 tóro raʼy, 1.000 ovecha mácho ha 1.000 ovecha raʼy oikuaveʼẽvo avei kaguy hesegua ha heta eterei mymbajuka opa Israel pýre.  Upe árape okaru hikuái ha hoʼu kaguy tuicha vyʼa reheve Ñandejára renondépe. Upéi oguerosapukái mburuvicha guasu mokõihárõ Salomón, David raʼýpe, ha omoingo chupe mburuvicha guasúrõ ha Sadócpe paʼi guasúrõ ohekuavóvo ñandyry marangatu iñakã nguérare.  Salomón oguapy mburuvicha guasúrõ Ñandejára guapyhápe itúva David rendaguépe.  Oñakã rapuʼã ha opa Israelgua ohendu iñeʼẽ.  Opa mburuvicha, ñorãirõha kuéra, ha David raʼy kuéra oĩ hendive.  Ñandejára ombotuicha eterei Salomónpe opa Israelgua renondépe ha omoherakuã porãiterei chupe. Haʼeichagua mburuvicha guasu ndaipóri vaekue arakaʼeve Israélpe.   David, Jesé raʼy, oisãmbyhy opa Israel guápe.  Oiko Israel ruvicha guasúrõ 40 áño pukukue, umívagui 7 Hebrónpe ha 33 Jerusalénpe.   Omano itujáguima, pyʼa guapýpe, henyhẽ mbaʼeta ha terakuã porãgui. Hendaguépe oisãmbyhy itaʼýra Salomón.   David rekovekue, iñepyrũ guive ipaha peve, ojehai maranduhára  Samuel, maranduhára Natán ha mbaʼe rechahára  Gad kuatia haípe.  Umívape oĩ opa mbaʼe ojehu vaekue chupe, Israel retãme ha umi tetã ambuépe haʼe oisãmbyhy aja. Israel raʼy kuéra Rubén, Simeón, Leví, Judá, Isacar, Zabulón,  Dan, José, Benjamín, Neftalí, Gad ha Aser.   Judá raʼy kuéra Er, Onán ha Selá. Koʼãva sy, Súah rajy vaekue, Canaangua haʼe. Er, Judá raʼy ypykue katu iñaña eterei vaekue ha upévare Ñandejára ojuka chupe.  Tamar, Judá nuéra, imemby mokõi chugui: Fares ha Zérah. Ha péicha Judá 5 itaʼýra vaekue.   Fares raʼy kuéra Hesrón ha Hamul.  Zérah raʼy kuéra Zimrí, Etán, Hemán, Calcol ha Dardá. 5 umíva.   Carmí raʼy Acar. Kóva ogueru ivaíva Israel ári oñongatu haguére upe Tupã heʼi vaekue oñehundipaite haguã.   Etán raʼy Azarías.   Hesrón raʼy kuéra Jerahmeel, Ram ha Quelubai.  Ram, Aminadab ru ha Aminadab, Nahasón ru. Kóva Judá ñemoñare ruvicha.  Nahasón, Salmá ru Salmá, Booz ru.  Booz, Obed ru, Obed Jesé ru.  Jesé raʼy ypykue Eliab, mokõiha Abinadab, mbohapyha Simá,  irundyha Natanael, 5ha Radai,  Ósem 6ha, ha 7ha David.   Koʼãva reindy kuéra Seruiá ha Abigail. Seruiá memby kuéra, mbohapy: Abisai, Joab ha Asael.  Abigail imemby peteĩ, Amasá. Kóva ru, Jéter ismaelíta.   Caleb, Hesrón raʼy. Hembireko Azubá ha chugui itaʼýra Jeriot. Ambue itaʼýra kuéra Jezer, Sobab ha Ardón.  Omano rire Azubá, Caleb omenda Afrata rehe ha chugui itaʼýra Hur.  Hur, Urí ru ha Urí, Besalel ru.   Hesrón oguereko ramo 60 áño omenda Maquir, Galaad ru, rajýre ha itaʼýra chugui Segub.  Segub Jaír ru vaekue. Ko Jaír oguereko 20 táva yvy Galaádpe.  Guesur ha Aram katu oñemombaʼe hikuái Jaír rekoháre ha avei Quenat ha itáva kuérare. Umíva 60 táva. Opa koʼãva Maquir, Galaad ru, ñemoñare vaekue.   Omano rire Hesrón, Caleb omenda itúva rembirekore Efrata rehe ha itaʼýra chugui Asur. Asur Tecoa ru vaekue.  Jerahmeel, Hesrón raʼy ypykue raʼy kuéra, koʼãva vaekue: Ram upe ijypykue, Buná, Oren, Ósem ha Ahías.  Jerahmeel omenda ambue kuñáre hérava Atará, upéva Onam sy.   Jerahmeel raʼy ypykue Ram raʼy kuéra, koʼãva vaekue: Maas, Jamín ha Equer.  Onam raʼy kuéra Samai ha Jadá. Samai raʼy kuéra Nadab ha Abisur.  Abisur rembireko héra Abihail, Ahbán ha Molid sy.   Nadab raʼy kuéra Séled ha Apaim. Séled omano itaʼýraʼỹre.  Apaim, Isí ru vaekue. Isí, Sesán ru. Sesán, Ahlai ru.   Samai ryvy Jadá raʼy kuéra: Jéter ha Jonatán. Jéter omano itaʼýraʼỹre.  Jonatán raʼy kuéra Pélet ha Zazá. Koʼãva vaekue Jerahmeel ñemoñare.  Sesán ndaitaʼýrai, itajýrante. Ha oguereko peteĩ hembiguái Egiptogua hérava Jarhá.  Kóvape omeʼẽ hembirekorã peteĩ itajýra ha pévagui itaʼýra Atai.  Atai, Natán ru vaekue. Natán, Zabad ru.  Zabad, Eflal ru. Eflal, Obed ru.  Obed, Jehú ru. Jehú, Azarías ru.  Azarías, Heles ru. Heles, Elasá ru.  Elasá, Sismai ru. Sismai, Salum ru.  Salum, Jecamías ru ha Jecamías, Elisamá ru.   Caleb, Jerahmeel ryvy, raʼy kuéra: Mesa pe ypykue, kóva Zif ru. Ha pe mokõiha Maresá, kóva Hebrón ru.  Hebrón raʼy kuéra Coré Tapúah, Réquem ha Semá.  Semá Ráham ru, kóva Jorcoam ru ha Réquem Samai ru.  Samai raʼy Maón, Bet-Sur ru.   Efá, Caleb kuña, Harán, Mosá ha Gazez sy vaekue. Harán Gazez ru vaekue.   Jahdai raʼy kuéra: Regem, Jotam, Guesán, Pélet, Efá ha Sáaf.  Maacá, Caleb kuña, Séber ha Tirhaná sy vaekue.  Avei Sáaf ha Sevá sy vaekue. Sáaf Madmaná ru ha Sevá Macbená ha Guibeá ru. Caleb itajýra avei, hérava Acsa.   Sobal, Quiriat-Jearim ru, raʼy kuéra vaekue: Reaías, manahetíta kuéra mbytere,  ha Quiriat-Jearim rogagua, itríta, futíta, sumatíta ha mizraíta kuéra. Koʼãvagui ou soratíta ha estaolíta kuéra.   Salmá raʼy kuéra vaekue Belén, netofatíta, Atrot-Bet-Joab, manahetíta mbytere ambue, soreíta kuéra,  ha soferíta kuéra rogagua oikóva Jábespe ha umíva hína tiratéo, simatéo ha sucatéo kuéra. Koʼãva hína queníta kuéra oúva Hamátgui, upéva Bet-Recab ru. Sefatías 5ha, Abital memby; Itream 6ha, Eglá, ambue David rembireko, memby.  Koʼã 6 David raʼy oikove ypy vaekue Hebrónpe, haʼe oisãmbyhy haguépe 7 áño ha 6 mése. Upéi oisãmbyhy 33 áño Jerusalénpe.   Nógah, Néfeg, Jafía,  Elisamá, Eliadá, Elifélet.  Opa koʼãva David raʼy vaekue, ojepapaʼỹre umi itaʼýra ikuña kuéragui guare. Tamar vaekue umíva reindy.   Salomón raʼy, Roboam; Roboam raʼy, Abías; Abías raʼy, Asá; Asá raʼy, Josafat;  Josafat raʼy, Joram; Joram raʼy, Ocozías; Ocozías raʼy, Joás;  Joás raʼy, Amasías; Amasías raʼy, Azarías; Azarías raʼy, Jotam;  Jotam raʼy, Ahaz; Ahaz raʼy, Ezequías; Ezequías raʼy, Manasés;  Manasés raʼy, Amón; Amón raʼy, Josías.  Josías raʼy kuéra: ypykue Johanán, mokõiha Joaquim, mbohapyha Sedequías, irundyha Salum.  Joaquim raʼy kuéra Jeconías ha Sedequías.   Jeconías, Babilóniape ojereraha vaekue ñemoñare, koʼãva vaekue: Itaʼýra ypykue Salatiel,  ha Malquiram, Pedaías, Senazar, Jecamías, Hosamá ha Nedabías.   Pedaías raʼy kuéra Zorobabel ha Simí. Zorobabel raʼy kuéra Mesulam ha Hananías, ha Selomit koʼãva reindy,  Ha ambue 5 itaʼýra: Hasubá, Óhel, Berequías, Hasadías ha Jusab-Hésed.   Hananías raʼy kuéra Pelatías ha Isaías. Isaías ñemoñare, Refaías, Arnán, Abdías ha Secanías.   Secanías raʼy kuéra Semaías, Hatús, Igal, Baríah, Nearías ha Safat: 6 umíva.   Nearías raʼy kuéra mbohapy: Elioenai, Ezequías ha Azricam.   Elioenai raʼy kuéra, 7: Hodavías, Eliasib, Pelaías, Acub, Johanán, Dalaías ha Ananí. Judá raʼy kuéra: Fares, Hesrón, Carmí, Hur ha Sobal.  Reaías, Sobal raʼy Jáhat ru ha Jáhat, Ahumai ha Láhad ru. Koʼãva vaekue soratíta rogagua:  Asur, Tecoa ru, hembireko mokõi: Helá ha Naará.  Naará, Ahuzam, Héfer, Temení ha Ahastarí sy, koʼãva Naará memby.  Helá memby Séret, Jesohar ha Etnán.   Cos, Anub ha Sobebá ru ha Aharhel, Harum raʼy, rogagua ru ypykue.   Jabés herakuãve vaekue ityvýra kuéragui ha isy ombohéra chupe Jabés, heʼígui: “Ahasa asyete vaekue arekóvo chupe”.  Jabés oñemboʼe Israel Tupãme péicha: “Ajerure ndéve che rovasa haguã remeʼẽvo chéve yvy tuicháva, che pytyvõ ha che peʼa haguã ivaívagui, ani haguã ahasa asy.” Ha Tupã omeʼẽ chupe upe ojeruréva.   Quelub, Suhá ryvy, Mehír ru. Mehír, Estón ru.  Estón, Bet-Rafá, Paséah ha Tehiná ru. Tehiná omopuʼã táva Nahas. Koʼãva vaekue umi Recagua.   Quenaz raʼy kuéra Otoniel ha Seraías. Otoniel raʼy kuéra Hatat  ha Meonotai, Ofrá ru. Seraías Joab ru, Harasim ñúme oikóva ru ypykue. Umíva ojapokuaa heta mbaʼe fiérrogui.   Caleb, Jefuné raʼy, raʼy kuéra jey: Ir, Elá ha Náam. Elá, Quenaz ru.   Jahaleel raʼy kuéra: Zif, Zifá, Tirías, Asarel.   Hodías omenda Náham, Queilá ru, reindýre. Ko kuña memby kuéra: Daliá garmíta, ha Estemoa maacatéo.   Simón raʼy kuéra: Amnón, Riná, Ben-Hanán ha Tilón. Isí raʼy kuéra: Zohet ha Ben-Zohet.   Selá, Judá raʼy, ñemoñare, ãva vaekue: Er, Lecá ru; Ladá, Maresá ru; umi ojohogagua ombaʼapóva línore upe héravape Bet-Asbéa,  Joaquim, umi oikóva upe héravape Cozebá, Joás ha Saraf; koʼãva omenda kuña moabíta rehe ha ou Belénpe, omombeʼuháicha kuatia yma guare.  Koʼãva ojapo kuaa kambuchi ñaiʼũ, oiko Netaim ha Guederá héravape ha ombaʼapo mburuvicha guasu peguarã.   Simeón raʼy kuéra vaekue: Nemuel, Jamín, Jarib, Zérah ha Saúl.  Saúl, Salum ru; Salum, Mibsam ru ha Mibsam, Mismá ru.   Mismá, Hamuel ru; Hamuel, Zacur ru ha Zacur Simí ru.  Simí itaʼýra 16 ha itajýra 6; ityvýra kuéra katu nda itaʼýra hetái ha upévare rogagua kuéra ndahetaitéi Judá rogaguáicha.  Oiko hikuái umi héravape Beerseba, Moladá, Hasar-Sual,  Bilhá, Ésem, Tolad,  Betuel, Hormá, Siclag,  Bet-Marcabot, Hasar-Susim, Bet-Birai ha Saaraim. Koʼãva vaekue itáva kuéra David oisãmbyhy mboyve.  Oguereko avei 5 táva michĩvéva: Etam, Ain, Rimón, Toquen ha Asán,  opa umi tavaʼi reheve oĩva koʼã táva jerére oñeguahẽ meve Baalat héravape. Ãva hína umi haʼe kuéra oiko haguépe ha ojepapa ojohogaguáre.   oguahẽ hikuái Guerar ypy peve, oĩva kuarahy resẽ gotyo, hymba kuéra rembiʼurã rekávo,  ha ojuhu ñu porã, kapiʼipe rovyũ heta porã reheve, yvy tuicha ojeiko haguã pyʼa guapýpe ha kyhyjeʼỹre. Upépe oiko vaekue ymave Cam ñemoñare.  Ezequías Judá ruvicha guasúrõ guare, oguahẽ koʼã jaʼe vaekue ha ohundi ete voi chupe kuéra, hekoha ha hóga kuéra ojuhu vaekue, ha opyta oiko upépe hendaguépe, oĩgui heta hymba kuéra rembiʼurã.  Upéi 500 kuimbaʼe Simeón ñemoñaregua oho yvyty Seír gotyo ha omyakã chupe kuéra Isí raʼy kuéra Pelatías, Nearías, Refaías ha Uziel,  ha ohundi Amalecgua rembyre. Upe guive oiko upépe koʼágã peve. Beerá ryvy kuéra, umi rogagua ojepapa haguéicha, ãva vaekue: upe ypykue Jeiel, upéi Zacarías  ha Bela, Asaz raʼy ha Semá, Joel raʼy, niéto. Bela oiko Aroérpe ha ijyvy ojepyso yvyty Nebo ha Baal-Meón peve.  Kuarahy resẽ gotyo oñemohenda pe yvy ojeikoʼỹha rembeʼy peve ojepysóva ysyry guasu Éufratesgui, hymba kuéra niko oñemboheta eterei vaekue Galaad yvýpe.   Mburuvicha guasu Saúl oisãmbyhýrõ guare, umi rubeníta oñorãirõ umi agaréno ndive. Ipuʼaka hese kuéra ha oñemohenda Galaad yvýgui kuarahay resẽ gotyo.   Gad ñemoñare oiko vaekue rubeníta rovái, Basán yvýpe, táva Salcá peve, ãva vaekue:  Joel, pe ypykue, ha kóva rire Safán, upéi Jaanai ha upéi Safat.  Ipehẽngue kuéra, ojohogaguáre ojepapáva, ãva hína: Micael, Mesulam, Sebá, Jorai, Jacán, Zía ha Éber, 7 opavave.  Umíva vaekue Abihail raʼy kuéra. Abihail, Huri raʼy. Huri, Jaroa raʼy. Jaroa, Galaad raʼy. Galaad, Micael raʼy. Micael, Jesisai raʼy. Jesisai, Jahdo raʼy. Jahdo, Buz raʼy.  Ahí, Abdiel raʼy ha Guní niéto, hogagua ruvicha vaekue.  Opa haʼe kuéra oiko vaekue Galaádpe, yvy Basán ha itáva kuérape ha Sarón ñu rupi, ijyvy rembeʼy peve.  Opa haʼe kuéra ojepapa ha héra kuéra ojehai rogagua kuatiápe, Judá ruvicha guasúrõ guare Jotam ha Israel ruvicha guasu Jeroboam.   Rubén ha Gad ñemoñare ha mbytere Manasés ñemoñaregua ñorãirõhára pyʼa guasu vaekue, oiporúva moʼãha, kyse puku ha huʼy ha oñorãirõ kuaáva. Umíva 44.760 kuimbaʼe ñorãirõrã.  Oñorãirõ vaekue agaréno kuéra, Jetur, Nafís ha Nodab ndive.  Tupã oipytyvõ chupe kuéra ha umi agaréno ha iñirũ nguéra hoʼa ipópe, haʼe kuéra ojerure haguére Tupãme ñorãirõ jave oipytyvõ haguã chupe kuéra. Tupã oipytyvõ chupe kuéra ojeroviágui hese.  Upéi ogueraha imbohovaiha rymba kuéra. Umíva hína 50.000 kaméllo. 250.000 ovecha ha 2.000 vúrro. Ogueraha avei jepokuahápe 100.000 kuimbaʼe.  Heta imbohovaiha omanóva, Tupã mbaʼégui pe ñorãirõ. Ha opyta hikuái oiko upépe oguahẽ meve upe ára haʼe kuéra avei ojereraha haguépe tembiguáirõ tetã ambuépe.   Mbytere Manasés ñemoñaregua ñemoñare oiko vaekue upe yvýpe ojepysóva Basán guive Baal-Hermón, Senir ha yvyty Hermón peve, hetágui haʼe kuéra.  Hogagua kuéra ruvicha, koʼãva vaekue: Éfer, Isí, Eliel, Azriel, Jeremías, Hodavías ha Jahdiel. Opa haʼe kuéra kuimbaʼe pyʼa guasu, herakuã mombyrýva ha ogagua ruvicha.  Koʼãva katu opuʼã Tupã itúva kuéra ypykue Járare ha ojei chugui omombaʼe guasu haguã tupã nguéra omombaʼe guasúvape umi tetã ambuegua, Ñandejára ohundi ha oipeʼa vaekue henonderãgui.  Upévare Tupã omopuʼã hese kuéra mburuvicha ojeheróva Pul,  upéva Tiglat-Piléser,  mburuvicha guasu Asiria pegua, omosẽ vaekue rubeníta, gadíta ha mbytere Manasés ñemoñaregua; ha ogueraha chupe kuéra táva kuérape hérava Halah, Habor, Hará ha ysyry guasúpe héra Gozán, oikohápe hikuái koʼagãite peve.   Leví raʼy kuéra Guersón Quehat ha Merarí.   Guersón raʼy kuéra Libní ha Simí.   Quehat raʼy kuéra Amram, Ishar, Hebrón ha Uziel.   Merarí raʼy kuéra Mahli ha Musí. Umíva Leví raʼy kuéra.   Samuel raʼy kuéra, Vasní pe ypykue ha Abías.   Ãva hína levíta kuéra David omoĩ opurahéi haguã tupaópe oñemoĩ guive upépe karameguã.  Haʼe kuéra opurahéi tupao renondépe, Salomón omopuʼãmba meve tupao Jerusalénpe ha upéi opurahéi avei upépe ojepokuaa haguéicha.   Umi oĩ upépe itaʼýra kuéra ndive, ãva: Quehat ñemoñaregua, Hemán; kóva Joel raʼy, kóva Samuel raʼy,  kóva Elcaná raʼy, kóva Jeroham raʼy, kóva Eliel raʼy, kóva Tóah raʼy,  kóva Zuf raʼy, kóva Elcaná raʼy, kóva Máhat raʼy, kóva Amasai raʼy,  kóva Elcaná raʼy, kóva Joel raʼy, kóva Azarías raʼy, kóva Sofonías raʼy,  kóva Táhat raʼy, kóva Asir raʼy, kóva Ebiasaf raʼy, kóva Coré raʼy,  kóva Ishar raʼy, kóva Quehat raʼy, kóva Leví raʼy, kóva Jacob raʼy.   Hemán akatúa gotyo oñemohenda ipehẽngue Asaf, kóva Berequías raʼy, kóva Simá raʼy,  kóva Micael raʼy, kóva Baaseías raʼy, kóva Malquías raʼy,  kóva Etní raʼy, kóva Zérah raʼy, kóva Adaías raʼy,  kóva Etán raʼy, kóva Zimá raʼy, kóva Simí raʼy,  kóva Jáhat raʼy, kóva Guersón raʼy, kóva Leví raʼy.   Hemán asu gotyo oñemohenda ipehẽngue Merarí ñemoñaregua: Etán, kóva Quisí raʼy, kóva Abdí raʼy, kóva Maluc raʼy,  kóva Hasabías raʼy, kóva Hilquías raʼy,  kóva Amsí raʼy, kóva Baní raʼy, kóva Sémer raʼy,  kóva Mahli raʼy, kóva Musí raʼy, kóva Merarí raʼy, kóva Leví raʼy.   Ambue ipehẽngue kuéra Leví ñemoñaregua, hembiapo tupaópe.  Aarón ha iñemoñare kuéra umi ohapýva mbaʼe kuaveʼẽ  pe altar ári oñekuaveʼẽháme mymbahapy  ha pe altar ári ojehapyhápe insíenso. Avei hembiapo Tupã kotýpe ha ojerure ojeheja rei haguã Israel guápe iñangaipa, Moisés Tupã rembiguái heʼi haguéicha.   Aarón ñemoñare oiko haguépe ha ijyvy kuéra rembeʼy ãva: Quehat guápe oñemeʼẽ poʼa rupi:  táva Hebrón, Judá yvýpe, iñu reheve.  Caleb Jefuné raʼýpe oñemeʼẽ pe táva roka ha upepegua táva kuéra.  Aarón ñemoñare kuérape oñemeʼẽ Hebrón, táva oñekañyha ha avei táva Libná, Jatir, Estemoa,  Avei oñemeʼẽ chupe kuéra táva kuéra Benjamín ñemoñaregua mbaʼéva. Umíva hína Gueba, Alémet ha Anatot, opa umíva iñu ijerekuévo, mymba okaru haguã. Aipo ramo umi táva oñemeʼẽva Aarón guápe, 13.   Umi ambue Quehat guápe oñemeʼẽ, poʼa rupi, 10 táva mbytere Manasés ñemoñaregua mbaʼe,  ha Guersón ñemoñare kuérape, ojepapa rire oñopehẽnguéva, oñemeʼẽ 13 táva Isacar, Aser ha Neftalí ñemoñaregua mbaʼe ha umi Manasés ñemoñaregua mbaʼe oñemohenda yvy Basánpe.   Merarí ñemoñare kuérape, ojepapa rire ojohogagua, oñemeʼẽ, poʼa rupi, 12 táva Rubén, Gad ha Zabulón ñemoñaregua mbaʼe.   Israelgua omeʼẽ koʼã táva iñu reheve Leví ñemoñare kuérape.  Umi Judá, Simeón ha Benjamín ñemoñaregua omeʼẽ, poʼa rupi, umi táva ojeʼéva.  Oĩ Quehat guáva ohupyty, poʼa rupi, táva kuéra Efraín ñemoñaregua mbaʼe.  Oñemeʼẽ avei chupe kuéra Siquem, táva oñekañyha, oĩva Efraín yvytýpe, iñu reheve ha avei Guézer,  Umi ambue Quehat guápe oñemeʼẽ táva kuéra Aner ha Bileam, mbytere Manasés ñemoñaregua mbaʼe, iñu reheve ijerekuévo mymba okaru haguãme.   Guersón ñemoñare kuérape, oñemeʼẽ Manasés ñemoñaregua mbaʼekue iñu reheve táva Golán oĩva yvy Basánpe, ha táva Astarot iñu reheve ijerekuévo mymba okaru haguãme.  Neftalí ñemoñaregua mbaʼégui oñemeʼẽ chupe kuéra Quedes Galiléape, Hamón ha Quiriataim, opa umíva iñu reheve ijerekuévo mymba okaru haguãme.   Ambue Merarí ñemoñare guápe oñemeʼẽ: Zabulón ñemoñaregua mbaʼe, Rimón ha Tabor, opa umíva iñu ijerekuévo mymba okaru haguãme.  Isacar raʼy kuéra irundy: Tolá, Puvá, Jasub ha Simrón.   Tolá raʼy kuéra Uzí, Refaías, Jeriel, Jahmai, Ibsam ha Samuel. Umíva Tolá rogagua ruvicha ha ñorãirõhára pyʼa guasu. David oisãmbyhy ramo guare, iñemoñare retakue 22.600.   Uzí raʼy, Israhías. Israhías raʼy kuéra koʼãva: Micael, Abdías, Joel ha Isías. 5 mburuvicha oñondivepa.  Hembireko ha itaʼýra hetágui, umi rogagua ñemoñare kuéragui osẽ heta kuimbaʼe ñorãirõrã. Ojepapa 36.000 peve.   Ojepapápa ramo Isacar rogagua, oĩháicha kuatiápe, umíva ohupyty 87.000 kuimbaʼe, opavave ñorãirõhára pyʼa guasu.   Benjamín raʼy kuéra mbohapy: Bela, Béquer ha Jediael.   Bela raʼy kuéra 5: Esbón, Uzí, Uziel, Jerimot ha Irí, opa haʼe kuéra ojohogagua ruvicha ha ñorãirõhára pyʼa guasu. Oĩháicha rogagua kuatiápe, iñemoñare kuéra ohupyty 22.034 kuimbaʼe.   Béquer raʼy kuéra Zemirá, Joás, Eliézer, Elioenai, Omrí, Jerimot, Abías, Anatot ha Alémet. Opa koʼãva Béquer raʼy,  ha oĩháicha rogagua kuatiápe, ohupyty 20.200 kuimbaʼe pyʼa guasu.   Jediael raʼy Bilhán: Bilhán raʼy kuéra koʼãva: Jeús, Benjamín, Ehud, Quenaaná, Zetán, Tarsis ha Ahisáhar.  Opa koʼãva Jediael ñemoñare, rogagua ruvicha ha ñorãirõhára pyʼa guasu. Ohupyty 17.200 kuimbaʼe.   Hir raʼy kuéra Sufam ha Hufam. Aher raʼy Husim.   Neftalí raʼy kuéra Jahseel, Guní, Jéser ha Salum. Koʼãva Bilhá ñemoñare.   Manasés raʼy kuéra, ikuña Siria guágui guare, ãva: Asriel ha Maquir, Galaad ru.  Maquir omenda Maacá rehe, kuña Hufam ha Sufam rogagua. Maquir raʼy mokõiha héra Selofhad. Kóva itajýrante ha ndaitaʼýrai.  Maacá, Maquir rembireko imemby kuimbaʼe ha ombohéra chupe Peres. Peres ryvy héra Seres ha itaʼýra kuéra héra Ulam ha Réquem.  Ulam raʼy Bedán. Koʼãva Galaad raʼy kuéra. Galaad Maquir raʼy ha Manasés niéto.   Maquir reindy Hamoléquet, Is-Hod, Abiézer ha Mahlá sy.   Semidá raʼy kuéra, Ahián, Siquem, Liquehí ha Aniam.   Itúva Efraín oñemonde hese kuéra ao vosakuépe, oguerojaheʼo are chupe kuéra ha ipehẽngue kuéra ou oñandu chupe.  Upéi oiko jey hembireko ndive; kóva hye guasu chugui ha imemby peteĩ mitã kuimbaʼe; chupe ombohéra Beriá, ojoguáva peteĩ ñeʼẽme heʼiséva poʼaʼỹ, oike haguére hógape poʼaʼỹ.   Seerá, Beriá rajy, omopuʼã táva Bet-Horón iguy pegua ha Bet-Horón yvategua, ha avei Uzén-Seerá.  Ijyvy ha henda kuéra koʼãva: Betel, Naarán kuarahy resẽ gotyo, Guézer kuarahy reike gotyo ha Siquem Ayah peve. Opa koʼã táva hóga kuéra reheve.  Manasés ñemoñare kuéra oguereko ipópe táva kuéra Bet-Seán, Taanac, Meguido ha Dor, hóga kuéra reheve. Umívape oiko José, Jacob raʼy, ñemoñare.   Aser raʼy kuéra Imná, Isvá, Isví, Beriá ha Sérah, koʼãva reindy.   Beriá raʼy kuéra Éber ha Malquiel, Birzávit ru.  Éber raʼy kuéra Jaflet, Sémer. Hotam ha iteindýra kuéra Suhá.   Jaflet raʼy kuéra Pasac, Bimhal ha Asvat.   Sémer raʼy kuéra Rohgá, Jehubá ha Aram.   Hotam raʼy kuéra Sofah, Imná, Seles ha Amal.  Sofah raʼy kuéra Súah, Harnéfer, Súal, Berí, Imrá,  Béser, Hod, Samá, Silsá, Itrán ha Beerá.   Jéter raʼy kuéra Jefuné, Pispá ha Ará.  Ulá raʼy kuéra Árah, Haniel ha Risiá.   Opa koʼãva Aser ñemoñare. Hogagua ruvicha ha ñorãirõhára poravopyre, pyʼa guasu ha karai ojeapóva mbaʼérõ. Oĩháicha rogagua kuatiápe, haʼe kuéra 26.000 kuimbaʼe oĩva oñorãirõ haguãicha. Benjamín raʼy ypykue Bela, pe mokõiha Asbel, mbohapyha Ahrah,  irundyha Nohá, Rafá 5ha.  Bela raʼy kuéra Adar, Guerá, Abihud,  Abisúa, Naamán, Ahóah,  Guerá, Sefufán ha Hiram.   Ehud raʼy kuéra, ojohogagua ruvicha, oikóva távape hérava Guebápe, oñemosẽ upégui ha oñemondo upe héravape Manáhat, koʼãva:  Naamán, Ahías ha Guerá. Kóva Uzá ha Ahihud ru, ha ogueraha chupe kuéra.  Saharaim itaʼýrave mokõi Moab retãme, opoi rire hembireko kuéragui Husim ha Baará.  Umi itaʼýra hembireko pyahúgui, Hodes hérava, ãva: Jobab, Sibiá, Mesa, Malcam,  Jeús, Saquías ha Mirmá. Koʼãva itaʼýra ha ojohogagua ruvicha.   Hembireko Husímgui itaʼýra mokõi: Abitub ha Elpáal.  Elpáal raʼy kuéra Éber, Misam ha Sémed. Kóva omopuʼã táva kuéra Onó ha Lod hóga kuéra reheve.  Elpáal raʼy kuéra avei Beriá ha Semá, umi ojohogagua Ajalónpe oikóva ruvicha. Umíva omosẽ upégui umi oiko vaekuépe ymave upe Gat héravape.  Beriá ha Semá ryvy kuéra, Sasac ha Jeroham.   Beriá raʼy kuéra Zebadías, Arad, Ader,  Micael, Ispá ha Johá.  Koʼãva ojohogagua ruvicha imombeʼupyvéva oñoñemoñaregua apytépe, oiko Jerusalénpe.   Táva Gabaónpe oiko Jehiel, Gabaón ru. Hembireko héra Maacá.  Itaʼýra kuéra koʼãva: Abdón pe ijypykue upéi Sur, Quis, Baal, Ner, Nadab,  Guedor, Ahió, Zéquer,  ha Miclot. Kóva Simá ru. Koʼãva avei, ityvýra kuéraicha, oiko hendive kuéra Jerusalénpe.   Ner, Quis ru; Quis katu Saúl ru. Saúl raʼy kuéra Jonatán, Malquisúa, Abinadab ha Es-Baal.  Jonatán raʼy Merib-Baal. Kóva Micaías ru.  Micaías raʼy kuéra Pitón, Mélec, Tarea ha Ahaz.  Ahaz, Joadá ru. Ha Joadá, Alémet, Azmávet ha Zimrí ru; Zimrí, Mosá ru,  ha Mosá, Biná ru. Kóva Rafá ru, kóva Elasá ru, kóva Asel ru.   Asel raʼy kuéra 6 hérava Azricam, Bocrú, Ismael, Searías, Abdías ha Hanán. Koʼãva Asel raʼy kuéra.   Ityvýra Ésec raʼy kuéra koʼãva: Ijypykue Ulam, mokõiha Jehús, mbohapyha Elifélet.  Ulam raʼy kuéra ñorãirõhára pyʼa guasu ha ikatupyrýva huʼy porúpe. Itaʼýra ha hemineno heta, 150 oñondivepa, opa haʼe kuéra Benjamín ñemoñare. Upéicha opa Israelgua réra ojehai mburuvicha kuéra Israel ha Judagua kuatiápe ojereraha ramo guare Babilóniape hembiapo vaikuére.   Umi ou tenondéva opyta jeývo ijyvy ha itáva kuérape, Israelgua levíta, paʼi kuéra ha tupao pytyvõha.  Jerusalénpe opyta Judá, Benjamín, Efraín ha Manasés ñemoñaregua.   Judá ñemoñaregua, koʼãva: Utai Amihud raʼy, kóva Omrí raʼy, kóva Imri raʼy, kóva Baní raʼy, Fares ñemoñaregua. Fares Judá raʼy.  Siloníta kuéra: Asaías, pe taʼýra ypykue.  Zérah ñemoñare: Jeuel ha igénte kuéra, 690 kuimbaʼe.   Benjamín ñemoñaregua: Salú Mesulam raʼy, kóva Hodavías raʼy, kóva Asenúa raʼy.  Ibneías Jeroham raʼy, Elá Uzí raʼy, kóva Micrí raʼy; Mesulam Sefatías raʼy, kóva Reuel raʼy, kóva Ibnías raʼy.  Igénte kuéra iñemoñare kuéra javeve, 956. Opa haʼe kuéra ojohogagua ruvicha.   Paʼi kuéra: Jedaías, Joiarib, Jaquín,  Azarías Hilquías raʼy, kóva Mesulam raʼy, kóva Sadoc raʼy, kóva Meraiot raʼy, kóva Ahitub raʼy, tupao ruvicha guasu,  Adaías Jeroham raʼy, kóva Pashur raʼy, kóva Malquías raʼy; Masai Adiel raʼy, kóva Jahzera raʼy, kóva Mesulam raʼy, kóva Mesilemit raʼy, kóva Imer raʼy;  ha igénte kuéra. Umíva 1.760 ogagua ruvicha, kuimbaʼe katupyry tupao rembiapópe.   Levíta kuéra koʼãva: Semaías Hasub raʼy, kóva Azricam raʼy, kóva Hasabías raʼy, Merarigua;  Bacbacar, Heres, Galal ha Matanías Micaías raʼy, kóva Zicrí raʼy, kóva Asaf raʼy;  Abdías Semaías raʼy, kóva Galal raʼy, kóva Jedutún raʼy; Berequías, kóva Asá raʼy, kóva Elcaná raʼy, oiko netofatíta róga kuérape.   Okẽ rerekua kuéra koʼãva: Salum, Acub, Talmón, Ahimán, Salum; kóva ityvýra ha huvicha kuéra  ha, koʼágã peve, mburuvicha guasu rokẽ oĩva kuarahy resẽ gotyo rerekua. Ãva, levíta kuéra rekoha rokẽ rerekua.   Salum Coré raʼy, kóva Ebiasaf raʼy, kóva Coré raʼy ha ipehẽngue coreíta kuéra. Umíva oñangareko tupao rokẽre, ymave itúva kuéra ypykue oñangareko haguéicha Ñandejára rekoha rokẽre.   Upéva mboyve, Finees Eleazar raʼy, huvicha kuéra. Ñandejára toĩ hendive!   Zacarías Meselemías raʼy, tupao rokẽ rerekua.   Umi okẽ rerekua ojeporavóva 212, ojehaiháicha rogagua kuatiápe oĩva umi távape haʼe kuéra oiko haguépe. David ha mbaʼe rechahára  Samuel umi omoĩva chupe kuéra ko tembiapópe, ojeroviágui hese kuéra.  Haʼe kuéra taʼýra kuéra ndive ojopyru tupao rokẽ ñangarekópe.  Oĩ okẽ rerekua irundyve táva yke gotyo: kuarahy resẽ, kuarahy reike, yvatévo ha yvy gotyo.  Igénte kuéra oikóva pe távape, oipytyvõ jepi chupe kuéra oipyrúvo chupe kuéra 7 ára aja.  Umi irundy okẽ rerekua tenondegua katu, umíva levíta ha oĩ mante hendápe kuéra, oñangarekóvo umi koty ha mbaʼe repyeta ryru tupao peguáre.  Ohasa pyhare tupao jerére, hiʼári kuéra oĩgui oñangarekóvo tupao rehe ha oipeʼávo hokẽ koʼẽmba rire.  Oĩ haʼe kuérava oñangarekóva tembiporu tupao peguáre. Haʼe kuéra oguenohẽ ha omoinge jey vaerã umi tembiporu ha oipapa vaerã ohecha haguã oĩmbápa.  Oĩ avei umi oñangarekóva ambue tembiporu kuéra ha umi mbaʼe oñemboykéva Tupãme guarã rehe ha avei trígo kuʼi, kaguy, ñandyry, insíenso ha mbaʼe ryakuã porãre.  Oĩ paʼi ojapóva mbaʼe ryakuã porã,  ha peteĩ levíta hérava Matatías Salum coreíta raʼy ypykue. Upéva ojapo vaerã pe mbuja oñekuaveʼẽtava Tupãme.  Oĩ ipehẽngue kuéra coatítava ojapo vaerã umi mbuja oñemboykéva Tupãme ha oñemoĩva ojohysýire altar ári pytuʼuha árape.  Oĩ avei opurahéiva, levíta kuéra rogagua ruvicha, oikóva koty tupaópe guápe, nombaʼapóiva ambue mbaʼépe, oĩgui ára ha pyhare hembiapo haguã tupaópe.   Ãva vaekue levíta kuéra róga ruvicha, iñemoñare kuéra javeve, oikóva Jerusalénpe.   Táva Gabaónpe oiko Jehiel Gabaón ru. Hembireko héra Maacá.  Itaʼýra kuéra: Abdón, pe ijypykue. Upéi Sur, Quis, Baalá, Ner, Nadab,  Guedor, Ahió, Zacarías ha Miclot,  upéva Simam ru. Koʼãva avei, ityvýra kuéraicha, oiko hendive kuéra Jerusalénpe.   Ner Quis ru, kóva Saúl ru, Saúl katu Jonatán, Malquisúa, Abinadab ha Es-Baal ru.  Jonatán raʼy Merib-Baal Micaías ru.  Micaías raʼy kuéra Pitón, Mélec, Tarea ha Ahaz.  Ahaz, Jará ru, kóva Alémet, Azmávet ha Zimrí ru; Zimrí Mosá ru,  ha Mosá Biná ru, kóva Refaías ru, kóva Elasá ru, kóva Asel ru.   Asel raʼy kuéra 6: Azricam, Bocrú, Ismael, Searías, Abdías ha Hanán. Koʼãva Asel raʼy. Ndaipotái, che pehẽngue kuéra, pende resarái umi ñande ypy kuerakue oñemoʼã hague ku arai guýpe,  ha maymáva ohasa hague Mar Rojo.   Upéicha rupi, opavave ojoaju vaekue Moisés rehe oñemongaraívo upe arai ha upe yguasúpe.  Upéicha avei, opavave haʼe kuéra hoʼu pe tembiʼu espíritu reheguáva,   ha opavave hoyʼu pe espíritu rehegua ojeyʼúvagui.  Hoyʼu hikuái pe espíritu rehegua itágui, omoirũva chupe kuéra tape pukukue. Ha upe ita upéva Cristo vaekue.  Upéicharõ jepe katu, opavave nunga nombohorýi Tupãme, ha upévare hete kuéra opyta ojepyso pe yvy ojeikoʼỹhápe.   Opa koʼã mbaʼe oiko ñane rembiechaukarã, jaipotaʼỹ haguã ivaíva, haʼe kuéra oipota haguéicha.   Upévare, ani pemombaʼe guasu umi taʼãnga rei, haʼe kuéra ojapo haguéicha, heʼiháicha Ñandejára Ñeʼẽ: “Maymáva oguapy okaru ha omboyʼu, ha upéi opuʼã ovyʼa.”   Aníke ñañemeʼẽ teko vaípe, ojapo haguéicha haʼe kuéra, ha upévare omanomba vaekue 23 mil peteĩ araitépe.   Ani avei jaipyʼa raʼã Crístope, oime haguéicha ojapóva, ha upévare omanomba mbói jesuʼukuégui.   Ha ani peñeʼẽ guyguy Tupãre, oime haguéicha oñeʼẽ guyguýva, ha upévare ojukapa chupe kuéra Tupã remimbou, oguerúva mano.   Opa koʼã mbaʼe ojehu ñande ypy kuerakuépe tembichaukarã ñandéve guarã. Ha oñemoĩ vaekue Ñandejára Ñeʼẽme ñane momarandúvo, jaikómagui ára pahávo.  Ha upéicha, pe oimoʼãva oĩ hatãha, toñeñangareko ani hoʼa.  Peẽ ndapehasái jepyʼa raʼã ikatuʼỹva peropuʼaka yvypóraicha. Upéva rangue, pejepyʼa raʼãvo, Tupã ohechaukáne peẽme mbaʼéichapa ikatu pesẽ chugui, ikatu haguã peropuʼaka. Ha ikatu peẽ pejerovia Tupãre, na pende rejái chéneva pehasa jepyʼa raʼã ipohyivéva pe ikatúvagui ojereropuʼaka. Tupã omeʼẽne avei peẽme tape pesẽ haguã chugui, ikatu haguã peropuʼaka.   Upévare, che pehẽngue kuéra ahayhuetéva, pejei pe taʼãnga rei ñemombaʼe guasúgui.  Añeʼẽ peẽme añeʼẽ ramo guáicha tekove iñakã porãvape. Peẽ voi pehecha iporãpa térãpa ivai koʼã mbaʼe haʼéva peẽme.  Jayʼu ramo pe kaguy oñemboyke vaekue Tupãme guarãgui, jajeheʼa Cristo ruguýre. Ha jaʼu ramo pe mbuja ñambojaʼóvagui, jajeheʼa Cristo retére.   Ñande reta ramo jepe, opavave jaʼu peteĩ mbujágui, ha upévare opavave ñande, peteĩnte.   Pemaʼẽ umi Israelguáre: Umi hoʼúva tymba roʼokue ojejuka vaekue kuaveʼẽmby ramo, oĩ oñondive pe altar pegua tembiapópe.   Kóvape ndaʼeséi pe taʼãnga rei oimeha mbaʼépepa iporã, térã pe soʼo oñekuaveʼẽva upe taʼãnga reípe iporãveha oimeraẽva ambue soʼógui.  Ko haʼéva niko hína, umi heko kuaahaʼỹva oimérõ omeʼẽva kuaveʼẽmby ramo, omeʼẽ hína Añáme, ha ndahaʼéi Tupãme.  Ha ndaipotái peẽ pejeheʼa umi Aña rehe.  Ndaikatúi peyʼúvo Ñandejára kaguýgui ha upe jave avei mbaʼe pochy kaguýgui. Ha ndaikatúi peguapývo Ñandejára mesápe, ha upe jave avei mbaʼe Aña mesápe.   Térã piko ñambopochyse Ñandejárape?  Ñane mbareteve ngaʼu piko chugui?   Ojeʼe: “Oimeraẽva oiko ijehegui ha ojapo kuaa ojaposéva.” Upéva niko añete, nda opa mbaʼéinte iporã.  Añete, oimeraẽva ojapo kuaa pe ojaposéva, nda opa mbaʼéinte omombaretéva jerovia.  Ndajahekái vaerã niko umi ñandévente iporãtava, jaheka vaerã pe ñande rapichápe iporãtava.   Peʼu katu pe soʼohápe ikatúva guive ojejogua, peporanduʼỹre mbaʼeve pende pyʼapy mbaʼe kuaa rehehápe.  Ñandejára mbaʼe niko ko yvy ha opa mbaʼe oĩva pype.   Oime ramo peteĩ heko jeroviahaʼỹva ojerure peẽme peho haguã pekaru hendive, ha peẽ pehose, peʼu katu opa mbaʼe oñemeʼẽva peẽme, penohẽʼỹre okápe mbaʼeve pende pyʼapýpe peñandúva.  Koʼágã katu, oimérõ heʼíva peẽme: “Ko soʼo niko kuaveʼẽmbyre”, ani peʼu, pehecha kuaávo pe heʼi vaekue ha pende pyʼapýpe peñandúva.  Añeʼẽ hína umi ambue ipyʼapýpe oñandúvare, ndahaʼéi pende pyʼapýpe peñandúvare. Che ndaikatúi ahejávo ajehape joko ambue ipyʼapýpe oñandúvare.  Che aguije ameʼẽ ramo Tupãme pe haʼúvare, mbaʼére piko ahejáta oñeñeʼẽ vai chéve upe aguije ameʼẽháre.  Opáichavo, peteĩchante peʼu ramo ha pemboyʼu ramo, térã pejapo pejapóva, opa pejapóvape pemombaʼe guasu Tupãme.  Ani pehechauka ivaíva avavépe, judíope ha judioʼỹme, ha upéicha avei umi Tupã Iglésia reheguávape.  Che rehe ramo, añehaʼã aporombohory opa mbaʼépe, ahekaʼỹre chéve iporã vaerãnte, ñande rapicha kuérape guarã katu uvei, oñepysyrõ haguã. Pejapo che ajapóva,  che ajapógui Cristo ojapo vaekue.   Poguerohory pene manduʼa mante haguére che rehe, ha peikógui haʼe haguéicha peẽme.   Aipota peikuaa porã Cristo opa kuimbaʼe akãha, ha pe ména hembireko akãha.  Peteĩ kuimbaʼe ojahoʼi ramo iñakã oñemboʼe jave, térã omomarandu jave, omotĩ pe iñakã, oñemyakã perõ ramo guáicha.  Ha peteĩ kuña ndojahoʼiri ramo iñakã oñemboʼe jave térã omomarandu jave, omotĩ iménape. Ojogua ku kuña oñemyakã perõ vaekuépe.  Peteĩ kuña ndojahoʼiri ramo iñakã, iporãve vaerã oñemyakã perõma ramo mandi voi. Ha pe kuña ohecha ramo omotĩha chupe oikytĩ hiʼáva, térã oñemyakã perõ, toñeakãhoʼinte.  Kuimbaʼe ndojahoʼi vaerãi iñakã, haʼe niko Tupã joguaha ha ohechauka heko mimbipa.  Kuña katu niko ohechauka kuimbaʼe reko mimbi.  Kuimbaʼe niko noñerenohẽi vaekue kuñágui, kuña katu pe oñerenohẽ vaekue kuimbaʼégui.  Ha pe kuimbaʼe ndojejapo ypýi vaekue kuña rupi, kuña pe ojejapo ypy vaekue kuimbaʼe rupi.   Upévare voi, ha umi Tupã remimbou rupi, kuña ogueraha vaerã iñakãre peteĩ mbaʼe ohechaukáva haʼe oĩha iména poguýpe.  Upéicha ramo jepe, Cristo reroviaha ñande rekópe, kuimbaʼe ndoikói kuñaʼỹre, ha kuña kuimbaʼeʼỹre.  Añete ramo jepe kuña oiko hague kuimbaʼégui, añete avei kuimbaʼe osẽ kuñágui, ha opaite mbaʼe katu ou Tupãgui.   Peẽ voi katu pejecháne oĩ porãpa kuña oñemboʼe Tupãme ojahoʼiʼỹre iñakã.  Yvy reko voi ohechauka mbaʼe oñererotĩ vaerãha pe kuimbaʼe omongakuaa iñakã rague.  Kuñáme guarã katu, tuicha mbaʼe oheja okakuaa. Chupe niko oñemeʼẽ pe akãrague vuku ojahoʼi haguã iñakã.  Opáichante, oimérõ oñombohovaiséva koʼã mbaʼére, oikuaa vaerã, ñande ha umi Tupã Iglésia ndojepokuaái umícha.   Ahaívo peẽme koʼã mbaʼe ndaikatúi poguerohorývo, ñaimoʼãnte vaicha umi pene ñembyaty ojapo vaiveha pende rehe, ojapo porã rangue.  Tenondete voi, ojeʼe chéve peñembyaty ramo peiko vaipaha. Ha chéve ramo guarã ñaimoʼã vaicha upeichaha.  Pejoayvypa vaerã raʼe, aikuaa haguã mbaʼépepa pene porã peteĩ-teĩ.  Umi joavy oĩva pende apytépe, pe karu pejapo jave ndahaʼe véima peromanduʼávo Ñandejára Jesucrístope.  Upévare, pekarúta jave jepi, peteĩ-teĩ oñemotenonde ohupi haguã ikarurã. Ha oime opytáva ñembyahýi reheve, oime okaʼúva jepeve.  Peẽ piko ndaperekói óga pekaru ha pemboyʼu haguã? Mbaʼére piko pembotapykue Ñandejára Iglésia, ha pemotĩ umi oguerekoʼỹvape mbaʼeve? Mbaʼe piko peipota haʼe peẽme? Poguerohoryha? Koʼã mbaʼe koʼãvape nahániri!   Ñandejára che mboʼe vaekue koʼã mbaʼe che ambohasa hína peẽme. Upe pyhare Ñandejára Jesús oñemoñuhãtahápe voi, ohupi vaekue ipópe mbuja,  ha omombaʼe guasu rire Tupãme, ombojaʼo ha heʼi: “Kóva haʼe che rete, oñemeʼẽva pende rehehápe. Kóva pejapo, che rehe pene manduʼahápe.”  Upéicha avei, ojekarupa rire, ohupi pe kaguy ryru ha heʼi: “Ko kaguy ryru hína pe ñeʼẽmeʼẽ pyahu  oñembyajéva che ruguy rupi. Péicha pejapo vaerã jepi, che rehe pene manduʼahápe.”   Aipórõ, ou peve Ñandejára, peẽ peromanduʼa imano, peʼu jave jepi ko mbuja, ha peyʼu ko kaguy.   Upévare, oimeraẽva hoʼúva Ñandejára mbujágui, térã hoʼúva pe kaguy hekopeʼỹ, upéva oñehundíta oñembohory haguére Ñandejára rete ha huguýre.  Aipórõ, peteĩ-teĩ oipyguara vaerã ipyʼapýpe oñandúva hoʼu haguã pe mbujágui, ha hoʼu haguã pe kaguýgui.  Hoʼu ramo mbuja ha kaguýgui ohecha kuaaʼỹre Ñandejára rete ha huguyha, oñehundi haguãnte hoʼu hína.  Upévare, heta peẽva pende rasy ha pene kangy, ha oime omanóva avei.  Jajepyʼa mongeta porã ramo, Ñandejára ndoguerekói vaerã moʼã mbaʼérepa ñane nupã.  Ñandejára ñane nupãrõ jepe niko, ñande reko mboʼe haguãnte, ha ñañehundi umi yvy arigua ndive.   Aipórõ, che pehẽngue kuéra, peñembyaty vove pekaru haguã, peñohaʼarõ joa.  Ha oimérõ iñembyahýiva, tokaru hógape, ani haguã Tupã oinupã chupe umichagua ñembyatýre. Umi mbaʼe hembýva gueteri, jahecháne ágã aha vove pohechávo. Che pehẽngue kuéra, aipota peikuaa pe Espíritu Santo omeʼẽva rehegua.  Peẽ peikuaa, neʼĩrarõ gueteri perovia, pejererotyryrykámi hague umi taʼãnga rei ñeʼẽngúre.  Upévare aipota peikuaa, avave ndaikatuiha heʼívo oñeʼẽ ramo hína Tupã Espíritu rupi “Añáme toho Jesús!”. Ha avave avei ndaikatúi heʼívo: “Jesús niko Ñandejára”, noñeʼẽi ramo hína Espíritu santo rupi.   Tupã reroviaha kuéra apytépe heta oĩ Espíritu Santo omeʼẽ hague opaichagua mbaʼe kuaa. Ha umi mbaʼe umíva meʼẽha, peteĩ Espíritu añónte.  Hetaichagua ijapopyrã oĩ, ha umi tembiapo umíva, peteĩ Tupã añónte omeʼẽ ojejapo haguã.  Pe pokatu niko ojechauka opáicha, ha upéicharõ jepe, peteĩ Tupãnte pe ipokatu rupi, ojapóva opa mbaʼe opavavépe guarã.  Espíritu Santo ojekuaauka peteĩ-teĩ rupi, opavavépe iporã haguãicha.  Espíritu rupi oime oñemeʼẽha oñeʼẽ haguã arandúpe, ha oime oñemeʼẽha, Espíritu Santo rupi avei, oñeʼẽ haguã tuicha mbaʼe kuaa reheve.  Oime ohupytýva ijerovia espíritu Santo rupi, ha oime oñemeʼẽha mbaʼe kuaa omonguera haguã hasýva.  Oime ohupytýva pokatu ojapo haguã mbaʼe hechapyrãva, ha oime umi oikuaáva pe tenonderãvévo ojehútava. Oime umi Tupã ombokatupyrýva ohecha kuaa haguã espíritu japúgui oúva, ha Espíritu añeteguágui oúva. Oime ombokatupyrýva oiporu kuaa haguã ñeʼẽ ojekuaaʼỹva, ha oime avei omeʼẽha katupyry omyesakã haguã umi ñeʼẽ umíva.  Ha opa koʼã mbaʼe ojapo ipokatúpe pe Espíritu peteĩnteva, omeʼẽvo peteĩ-teĩ yvypórape, haʼe ohechahaichaite.   Yvypóra rete niko, oiko ramo jepe heta mbaʼégui, peteĩnte. Upéicha avei Cristo.   Ha upeichaite avei opavave ñande, judío térã judioʼỹva, tembiguái térã tembiguaiʼỹva, ñañemongarai vaekue jaiko haguã peteĩ tete ramo, peteĩ Espíritu año rupi. Ha oñemeʼẽ opa ñandéve jayʼu haguã upéva upe Espíritugui.   Ñande rete niko ndoikói peteĩ mbaʼéguinte, oiko heta mbaʼégui.  Ñande py heʼi ramo: “Ndahaʼéigui po, ndahaʼéi tete rehegua”, upéva rehénte ndahaʼeʼỹ moʼã véima ñande rete rehegua.  Ha ñane nambi heʼi ramo: “Che ndahaʼéigui tesa, ndahaʼéi tete rehegua”, upévarente ndahaʼeʼỹ moʼã véima ñande rete rehegua.  Ñande rete tuichakue tesánte ramo, ndaikatu moʼãi ñahendu. Ha ñande rete tuichakue apysánte ramo, ndaikatu moʼãi ñahetũ.  Tupã katu omoĩ vaekue opa mbaʼe ñande rete rehegua mamo ojuhu porãvehápe.  Peteĩ mbaʼénte rire, na ñande retéi vaerã moʼã.  Añetegua jaʼétarõ, heta mbaʼégui oiko ramo jepe, ñande rete peteĩnte.   Ñande resa ndaikatúi heʼívo ñande pópe: “Naikotevẽi nde rehe”, ha ñane akã avei ndaikatúi heʼívo ñande py kuérape: “Naikotevẽi pende rehe.”  Upéva rangue katu, umi ñande rete rehegua ikangyvéva vaicha, umíva hína umi oikotevẽvéva ojuehe.  Ha umi ñande rete rehegua jahayhuʼỹvéva, ñamonde porãve. Ha umi ivaivéva ramo jarekóva, ñañangareko porãve hese,  natekotevẽiva jajapo umi iporãvévare. Tupã ojapo ñande rete, ku oñemombaʼeʼỹvévape oñembojeroviave haguã,  ani haguã oĩ joajuʼỹ ñande retépe, opavave hesegua katu ojepyʼapy haguã ojuehe.  Peteĩ ñande rete rehegua ohasa asy ramo, opavave hembýva ohasa asy avei. Ha peteĩvare oñeñangareko porã ramo, opavave ambue ovyʼa hendive.   Néi, peẽko hína pe Cristo rete, ha peteĩ-teĩ peẽ, umi hete rehegua oguerekóva ojapo vaerã.  Tupã oipota vaekue heroviaha apytépe oĩ, tenondete, apóstol kuéra. Mokõiháme, maranduhára. Mbohapyhápe, mboʼehára.  Upéi yvypóra ojapóva mbaʼe hechapyrãva, ha ambue oporomongueráva, térã oporopytyvõva, térã oporosãmbyhýva, térã oñeʼẽva ñeʼẽ ojekuaaʼỹvape.  Nda opavavéi apóstol, ha nda opavavéi avei maranduhára. Nda opavavéi mboʼehára ha nda opavavéi ojapo mbaʼe hechapyrãva,  nda opavavéi ipokatu omonguera haguã hasývape. Nda opavavéi avei oñeʼẽ ñeʼẽ ojekuaaʼỹvape, ha nda opavavéi ikatu omyesakã umi ñeʼẽ umíva.  Peẽ peipota vaerã umi mbaʼe kuaa iporãvéva. Che ahechaukáta peẽme peteĩ tape iporãvéva. Añeʼẽ ramo opaichagua yvypóra ñeʼẽme, ha tañeʼẽ jepe raʼe umi Tupã remimbou ñeʼẽme, ha ndaporohayhúi, che ita pararã reínte térã umi ñaʼẽmbe hyapupáva.  Ha aporomomarandu kuaa ramo, ha aikuaa opa Tupã rembipota ñemi, ha aikuaapa opa mbaʼe, ha ajerovia ramo ku yvyty jepe amomýi haguãicha,  ha ndaporohayhúi, che ndahaʼéi mbaʼeve.  Ha ambojaʼo ramo mboriahu kuérape opa mbaʼe arekóva, ha ameʼẽ ramo che rete jepe areko haguã mbaʼérepa añembotuicha, ha ndaporohayhúi, naiporãi chéve mbaʼevépe.  Japorohayhu heʼise jaropuʼaka kuaa, ñandepyʼa porã, nañanembaʼe potái, ndajajejapói ha nañañembotuichái,  nañanetieʼỹi ha nañandénteséi, nañande pochýi ha nañandepyʼa rasýi avave ndive,  ndajavyʼái mbaʼe vai apóre, javyʼa teko jojáre.  Japorohayhu heʼise jarohasa opa mbaʼe, jarovia opa mbaʼe, ñahaʼarõ opa mbaʼe, jaropuʼaka opa mbaʼe.   Mborayhu ndopa moʼãi arakaʼeve. Peteĩ árape marandu oúva Tupãgui opáne, noñeñeʼẽvéi chéne ñeʼẽ ojekuaaʼỹvape, ha natekotevẽvéi chéne pe mbaʼe kuaáre.  Marandu kuaa ha mbaʼe kuaa niko naiporãmbái,  ha opa vaerã oguahẽ vove pe iporãmbaitéva.   Yma che mitaʼípe añeʼẽ, aimoʼã ha ajepyʼa mongeta vaekue mitaʼícha. Akakuaávo katu, aheja che rapykuévo umi mbaʼe mitã reheguáva.  Koʼágã jahecha vai-vai, ku ñane raʼãnga jahechahápe jahecha ramo guáicha. Peteĩ árape katu jahecháne haʼehaichaite.  Che mbaʼe kuaa koʼágã noĩmbái, ha oguahẽta ára ahechataha Tupã, haʼe che kuaa haguéicha opa ára guive.   Mbohapy mbaʼe oime opa ára peguáva: jaroviáva, ñahaʼarõva ha mborayhu. Ha pe tuichave mbaʼéva mbohapyve apytépe, mborayhu hína. Aipórõ, peñehaʼãke peiko mborayhúpe, ha upe jave avei, Tupã tomeʼẽ peẽme Espíritu Santo omeʼẽva rehegua, tenondete Tupã marandu ñemyasãi rehegua.  Pe oñeʼẽva ñeʼẽ ojekuaaʼỹvape oñeʼẽ Tupãme, ndahaʼéi yvypórape, avave niko ndoikuaái pe heʼíva. Espíritu Santo rupi heʼi mbaʼe ñemi, ha avave ndoikuaái mbaʼépa.  Ha pe oikuaaukáva Tupã marandu upe rire guarã rehegua katu, oñeʼẽ yvypórape omyakã rapuʼã porã haguã, omokyreʼỹ ha ombopyʼa guapy haguã.  Pe oñeʼẽva ñeʼẽ ojekuaaʼỹvape, oñeʼẽ iporã haguã chupe. Ha pe oikuaaukáva Tupã marandu katu, omyakã rapuʼã Tupã iglésia.   Hiʼãnte chéve añete, tapeñeʼẽ ñeʼẽ ojekuaaʼỹvape. Upéva rangue aipotave pemyasãi Tupã marandu. Upéva iporãve ñeʼẽ ojekuaaʼỹvape oñeñeʼẽgui, noiméi mbaʼe ramo ojekuaa porã pe heʼiséva, Tupã iglésia imbarete haguã.  Che pehẽngue kuéra, ndahaʼe moʼãi mbaʼeve aha ramo pohecha ha añeʼẽ peẽme ñeʼẽ ojekuaaʼỹvape. Iporãve vaerã añeʼẽ ramo peẽme umi Tupã ohechaukávare, térã añetegua jekuaáre, térã amombeʼu peẽme mbaʼépa oikóta, térã poheko mboʼe oimeraẽva mbaʼére.   Umi mbaʼepu, mimby, ha árpa umíva, ndaipu joavýi rire, ndaikatúi vaerã moʼã ojehecha kuaa mbaʼéichapa ipu peteĩ-teĩ.  Ha ñorãirõháme pe turu ndaipúi rire oñehendu porã haguãicha, avave noñembosakoʼiri vaerã moʼã oñorãirõ haguã.  Upéicha avei peẽ. Ndapeiporúi ramo pene kũ peñeʼẽ haguã ojekuaa haguãicha mbaʼépa peje, mbaʼéicha piko ojekuaáta mbaʼépa peje? Peñeʼẽta hína yvytu reípe!  Jaikuaa porã heta ñeʼẽ oĩha ko yvy ári, ha opavave hyapu.  Ha che ndaikuaái ramo mbaʼépa heʼise umi tyapu, che peteĩ mombyryguáta pe oñeʼẽvape guarã, ha haʼe mombyryguáta avei chéve guarã.  Upévare, hiʼaguĩ peẽme pereko Espíritu Santo rehegua mbaʼe kuaa, peñehaʼã pereko hetávo umi mbaʼe pene pytyvõva pemopuʼã haguã Tupã Iglésia.   Aipórõ, pe oñeʼẽva ñeʼẽ ojekuaaʼỹvape, tojerure Tupãme ikatu haguã omyesakã kuaa pe heʼíva.  Che añemboʼe ramo ñeʼẽ ojekuaaʼỹvape, añetehápe añemboʼe che espíritu reheve, ha che akã katu opyta rei.  Mbaʼe piko ajapo vaerã aipórõ? Añemboʼe vaerã che espíritu ndive, ha upéicha avei che akã reheve. Apurahéi vaerã che espíritu reheve, ha avei che akã reheve.  Oimérõ nde rerohory Tupãme nde espíritu año rehevénte, ha ne rendu oimeraẽva, ndaikatu moʼãi ne moirũ ne ñemboʼépe, ndoikuaa moʼãigui mbaʼépa ere.  Upe ne ñemboʼe ikatúne oime iporã, ha ndahaʼe moʼãi mbaʼeve upe nde rapichápe guarã.  Ameʼẽ che aguije Tupãme añeʼẽ hetave haguére pende hegui ñeʼẽ ojekuaaʼỹvape.  Tupaópe katu haʼeseve mbovymi ñeʼẽ ojekuaa vaerã, haʼe rangue hetaiterei mbaʼe ñeʼẽ ojekuaaʼỹvape.   Che pehẽngue kuéra, ani pejepyʼa mongeta mitãicha. Iporã peiko mitã ramo ivai vaerãme. Pejepyʼa mongetávo katu, pende kakuaa vaerã.  Ñandejára Ñeʼẽme heʼi: “Añeʼẽta ko tetãme ñeʼẽ ojekuaaʼỹvape ha mombyrygua juru rupi, ha upéicharõ jepe na che rendu moʼãi, heʼi Ñandejára.”   Aipórõ, pe ñeʼẽ ojekuaaʼỹva, mbaʼe rechaukarã umi heko jeroviahaʼỹvape guarã, ndahaʼéi heko jeroviahávape guarã. Ha pe Tupã marandu ñemombeʼu katu, mbaʼe rechaukarã umi heko jeroviahávape guarã, ndahaʼéi umi heko jeroviahaʼỹvape guarã.  Umi Tupã reroviaha oñembyatypa jave, maymáva oñeʼẽ ramo ñeʼẽ ojekuaaʼỹvape, ha oike peteĩ oimeraẽva rei térã peteĩ tapicha heko jeroviahaʼỹva, heʼíta pende rehe pende tarovapaha.  Upéicha rangue, opavave omyasãi ramo Tupã marandu ha oike peteĩ tapicha heko jeroviahaʼỹva térã peteĩ oimeraẽva rei, upéva ogueroviáta ha ojepyʼa mongetáta pene rendúvo.  Ha upéicha hesakã porãta chupe ipyʼapy ha omombaʼe guasúta Tupãme ñesũháme, ha ohecha kuaáta Tupã añetehápe oĩha pende apytépe.   Mbykyhápe, che pehẽngue kuéra, ku peñembyatývo, ikatu oime opurahéiva, ambue oporomboʼéva térã omombeʼúva umi mbaʼe Tupã ohechauka vaekue chupe, térã oñeʼẽva ñeʼẽ ojekuaaʼỹvape ha oime omyesakãva pe heʼiséva. Opa mbaʼe tojejapo oñeñomombarete haguã.  Ha ku oñeñeʼẽ ramo ñeʼẽ ojekuaaʼỹvape, toĩ ojoapykuéri oñeʼẽva, mokõi térã hetavérõ mbohapy peve. Ha toime avei peteĩ omyesakãva mbaʼépa ojeʼe.  Ha ndaipóri ramo avave omyesakãva vaerã umi ojeʼéva, toñeʼẽʼỹ avave umi ñeʼẽ ojekuaaʼỹvape opavave renondépe. Teʼínte ipyʼapýpe umi Tupãme heʼiséva.  Upéicha avei, oimérõ maranduhára, toñeʼẽ mokõi térã mbohapy, umi ambue katu tomyesakã opa heʼi vaekue.  Ha oimérõ peteĩ upépe oguapývape Tupã omeʼẽ peteĩ marandu, pe tenondegua tokirirĩ.  Upéicharõ, peteĩ-teĩ ojoapykuéri ikatu oikuaauka imarandu, opavave oikuaa ha ikyreʼỹ haguã.  Pe maranduhára oiporu kuaa vaerã pe imbaʼe kuaaha oguerekóva omomarandu haguã.  Tupã niko pyʼa guapy Tupã hína, ndahaʼéi apañuãi Tupã. Ojejapo tapiaháicha Cristo reroviaha apytépe,  kuña kuéra okirirĩ vaerã umi Tupã reroviaha ñembyatyhápe, haʼe kuéra ndaikatúi oñeʼẽvo. Oĩ vaerã hikuái iména kuéra poguýpe, heʼiháicha tembiapoukapy.  Oime ramo oikuaaséva, toporandu iména kuérape hógape. Naiporãigui peteĩ kuña oñeʼẽ umíva umi atyhápe.  Pene manduʼáke Ñandejára Ñeʼẽ noñepyrũi hague pene ndive, ha napeẽme añói oñemeʼẽ hague.   Oime ramo heʼíva ijehe maranduharaha, térã Espíritu omoingeha iñakãme heʼi vaerã, ohecha kuaáne, koʼã haʼéva peẽme Tupã rembiapoukapyha.  Ha ndohecha kuaáirõ, tohecha kuaaʼỹ.   Ha upéicha, che pehẽngue kuéra, peñehaʼã pehupyty maranduhára mbaʼe kuaaha, ha ani ndapehejái oñeñeʼẽ ñeʼẽ ojekuaaʼỹvape.  Ha opa koʼã mbaʼe pejapo hekópe ha hendaguãme. Koʼágã, che pehẽngue kuéra, aipota pene manduʼa pe marandu aikuaauka vaekuére peẽme. Kóva haʼe pe marandu porã peẽ pejapyhy porã vaekue ha oñemombarete porãhápe pende jerovia.  Ko marandu porã rupi avei peñepysyrõta, pene mbaretérõ ipype, pe che amombeʼu haguéicha peẽme. Upeichaʼỹrõ, perovia guaʼu rei raʼe.   Tenondete pomboʼe vaekue pe ikuaapyrã chéve oñemoguahẽ vaekue haʼehaichaite: Cristo omano hague ñane angaipáre, heʼiháicha Ñandejára Ñeʼẽ,   haʼe oñeñotỹ ha oikove jey mbohapy ára haguépe, omombeʼuháicha avei Ñandejára Ñeʼẽ,   ha ojehechauka hague Céfaspe  ha upéi umi 12 hemimboʼépe.   Upéi ojechauka hetave 500gui heroviahápe, opavave nunga oikovéva gueteri, oime jepe omanóma vaekue.  Upéi ojechauka Santiágope, ha upéi apóstol kuérape.   Ipahávo ojechauka avei chéve,  ajoguáva ku mitã hiʼaraʼỹme ou vaekuépe ko yvy ári.  Che niko pe apóstol kuéra apytépe mbaʼevetevéva, ha ndaijái voi katu añembohéra apóstol, amuña vai vaekue niko Tupã iglésiape.   Opáichavo, che haʼe ko haʼéva, Tupã ipyʼa porã rupi che ndive. Ha upe ipyʼa porã hague ndopyta reíri. Ambaʼapo hetave katu chugui kuéra. Ndachéi jepe, Tupãnte, ipyʼa porãgui, che pytyvõ vaekue.  Amo ipahápe niko, ta che raʼe, térã tahaʼe kuéra, kóva haʼe pe romboʼe vaekue ha peẽ perovia vaekue.   Roʼe ramo Cristo oikove jey hague, mbaʼére oime heʼíva omanóva ndoikove jey veimaha?  Omanóva ndoikove jeýi ramo, heʼise Cristo ndoikove jevýi hague.  Ha Cristo ndoikove jeýi rire, koʼã mbaʼe roʼéva peẽme ndahaʼeiete mbaʼeve. Ha ndahaʼéi avei mbaʼeve pe peroviáva.  Kóva péichante rire, ore upéicharõ Tupã mbaʼe mombeʼuhára guaʼútante. Ha roikóta roʼe Tupã ojapoʼỹ vaekue: haʼe omoingove jey hague Crístope, añetérõ umi omanóva ndoikove jey veimaha.  Umi omanóva ndoikove jey véimarõ, heʼise Cristo ndoikove jeýi hague.  Ha Cristo ndoikove jeýi rire, pe peroviáva ndahaʼéi mbaʼeve. Ha peiko gueteri angaipápe.  Upéicha ramo, oñehundíma avei umi Cristo reroviaha omano vaekue.  Opa ñahaʼarõva Crístogui ko yvy ári guarãnte ramo, ñande, aipórõ, opa yvypóra apytépe umi ohasa asyvéva.   Añetehápe katu, Cristo oikove jey. Haʼe niko kogaʼa oñemonoʼõ tenondéva. Pe tenonde oikove jey vaekue.  Peteĩ yvypóra rupi ou haguéicha ñemano, ambue rupi ou pe omanóva jeikove jey.  Adán rupi opavave omano ramo, Cristo rupi opavave oikove jey vaerã.   Peteĩ-teĩ hendaguãme, hembiapo kuerakue ojerureháicha: Cristo tenonderã, upéi, Cristo ou jey vove, umi heseguáva.  Upévo oguahẽta pe ára paha, Cristo ohundipahápe opaichagua puʼaka ha mburuvicha, ha ombohasa ñesãmbyhy Tupã, ñande Ru, pópe.  Cristo oisãmbyhy vaerã opa ijaʼeʼỹva hese oñemoĩmba peve ipyguýpe.   Ha pe ipahaite oñehundítava, upéva hína pe ñemano.  Tupã omoĩta opa mbaʼe Cristo pyguýpe, ha ojeʼe ramo opa mbaʼe oñemoĩ hague Cristo pyguýpe,  ndeʼiséi Tupã avei oñemoĩha ipoguýpe. Tupã niko hína pe opa mbaʼe omoĩva Cristo poguýpe.  Ha oĩmbámarõ opa mbaʼe Cristo pyguýpe, upépe Cristo voi, Taʼýra, oñemoĩta Tupã poguýpe, pe omoĩmba vaekue Cristo poguýpe opa mbaʼe. Upéicharõ, Tupã haʼepáta opa mbaʼépe.   Upeichaʼỹ ramo, mbaʼe ohupytýta umi omanóvare oñemongaraíva? Omano vaekue ndoikove jeýi ramo, maerã piko oñeñemongaraíta hese kuéra?  Mbaʼére piko jaikóta opa ára ivai haguãicha ñandéve?  Jaikuaa vaerã, che pehẽngue kuéra, opa ára ñaimeha ñamano haguãicha. Ha upéva añete, añeteháicha pe avyʼa etereiha pende rehe Cristo Jesús, Ñandejára rérape.  Che, ako Éfesope, añorãirõ rire ramo tymba ñarõ ndive yvypóra rehehápente, mbaʼépe iporã vaerã moʼã chéve? Ha añete ramo upe ojeʼéva, umi omanóva ndoikove jey veimaha, aipórõ: “Jakaru ha ñamboyʼu, koʼẽrõite niko ñamanóne!”   Ani peñembotavyka. Ku ojeʼeháicha: “Umi ñane irũ ivaíva, ombyaipa umi jajepokuaaha iporãva.”  Pene akã porã jey añetehápe, ha anive pene rembiapo vai. Oime niko pende apytépe oikuaaʼỹva Tupãme. Kóicha haʼe peẽme petĩ haguã.   Ikatúne oime oporandúva: “Mbaʼéicha piko oikove jeýta umi omano vaekue? Mbaʼeichaguáta piko umi hete?”  Ha, ivýrova porandu! Oñeñemitỹ ramo, pe mbaʼe raʼỹi omano vaerã heñói haguã mbaʼe roky pyahu.  Pe oñeñotỹva niko ndahaʼéi pe yvyrã heñói vaerã, pe haʼỹinguénte niko, tahaʼe raʼe trígo térã oimeraẽva mbaʼe.  Upéi Tupã ojapo chugui oipotaháicha, ha umi mbaʼe raʼỹingue peteĩ-teĩgui ojapo haʼe vaerãháicha.  Nda opavavéi niko peteĩcha. Peteĩ niko yvypóra rete, ambue katu tymba rete, ambue guyra rete ha ambue pira rete.  Upéicha avei, oĩ umi yvategua ha oĩ yvy pegua. Ha umi yvategua iporã peteĩ hendáicha, ha iporã ambue umi yvy pegua.  Kuarahy rendy ndahaʼéi jasy rendýicha, ha umi mbyja rendýicha. Ha umi mbyja jepeve naiporã jojái.   Upéicha avei oiko vaerã umi omano vaekue oikove jey ramo. Oñeñotỹva ituju. Pe oikove jeýva katu ndaituju véima.  Oñeñotỹva oporombojeguaru. Oikove jeýva katu omimbipa. Oñeñotỹva ikangy. Oikove jeýva imbarete.  Pe oñeñotỹva niko yvy rehegua. Pe oikove jeýva katu espíritu rehegua. Oĩ ramo tete yvy reheguáva, oĩ vaerã avei tete espíritu reheguáva.   Ñandejára Ñeʼẽ heʼi kóicha: “Pe kuimbaʼe ypykue, Adán, Tupã ojapo vaekue peteĩ oikovéva ramo. Ha pe Adán ipaha pegua katu, haʼe peteĩ espíritu oporomoingovéva.  Opáichavo, espíritu reheguáva ndahaʼéi tenondegua. Yvy rehegua pe tenondeguáva, ha upéi pe espíritu reheguáva.  Pe kuimbaʼe ypykue, ojejapo vaekue yvýgui, yvy arigua vaekue.  Pe kuimbaʼe upe rire guáre katu, yvága pegua.  Umi yvy ariguáva, ojogua pe kuimbaʼe yvýgui ojejapo vaekuépe. Ha umi yvága peguáva katu, ku yvágape ojejapo vaekuépe.  Jajoguaháicha pe kuimbaʼe yvýgui guarépe, péicha avei jajogua pe yvága guápe.  Haʼese peẽme, che pehẽngue kuéra, pe yvy rehegua reínteva ndaikatuiha oike Tupã sãmbyhýpe. Ha pe itujúva ndaikatuiha ojeheʼa pe itujuʼỹvare.   Aipota peikuaa Tupã rembipota ñemi: Nañamanomba moʼãiko. Opavave katu ñañembopyahúta,  peteĩ tesa pirĩme, turu ipúvo ipaharã. Upe turu ipu vove, umi omano vaekue oikove jeýta omanoveʼỹ haguãma. Ha ñande ñeñembopyahúta.   Ñande reko ituju reíva, ipyahúta, itujuveʼỹ haguã. Ha pe ñande rete omano reíva nomano moʼãvéi.  Ha ágã pe ñande reko ituju reíva oñembopyahu ramo, itujuveʼỹ haguã, ha pe ñande rete omano reíva oñembopyahúma ramo omanoveʼỹ haguã, oikóta pe Ñandejára Ñeʼẽ heʼíva: “Manóme omokõ ñemanoveʼỹ.   Ha, mano, moõpa oime nde popía?”   Mano popía niko pe angaipa, ha angaipa ipuʼaka tembiapoukapy rupi.  Ha jarohory vaerã Tupãme, omeʼẽva ñandéve puʼaka Ñandejára Jesucristo rupive.   Aipórõ, che pehẽngue kuéra ahayhúva, pene mbaretéke ha ani pepyta tapépe. Koʼẽ koʼẽvévoke pembaʼapove Ñandejára peguarã. Peẽ niko peikuaa, ndareiriha opa pejapóva joajúpe Ñandejára ndive. Pe viru ñemonoʼõ Tupã mbaʼéva peguarã katu,  pejapo pe haʼe haguéicha Tupã Iglésia Galacia guápe.  Upe semána ñepyrũha árape, peteĩ-teĩ pemboyke vaerã michĩmi perekóvagui, ha peñongatu, che aguahẽvo tekotevẽʼỹ haguã ojeiko oñemonoʼõ.  Ha che aguahẽ vove, amondóta Jerusalénpe umi peẽ peiporavóvape, kuatia che ajapóva reheve, oguerahávo umi pembyaty vaekue.  Ha iporã ramo che avei aha, haʼe kuéra ohóne che ndive.   Ahakuévo ahasa vaerã Macedonia rupi, ha Macedonia rire aguahẽta Coríntope.   Ikatu vaerã apyta sapyʼami pene ndive, ha ikatu voi ahasa upépe roʼy pukukue. Aipórõ, peẽ peche pytyvõne mamo ahatahápe upe rire.  Ndapohechaséi koʼágã ahasakuévonte, ahaʼarõ uvei aimévo pene ndive sapyʼami, Ñandejára ohejárõ chéve.  Éfesope katu apytáta Pentekostés ára peve,   okẽ niko ojepeʼa porã chéve hína ambaʼapo haguã, oimérõ jepe heta ndaijaʼéiva che rehe.   Oguahẽ ramo Timoteo,  peñehaʼã tovyʼa pende apytépe, ombaʼapo niko Ñandejárape guarã chéicha avei.  Aníkena mavave ndapeguerohorýi chupe. Peipytyvõ uvei ojeity haguã tapére pyʼa guapýpe, ou haguã che recha. Ahaʼarõ hína chupe, ambue ñane pehẽngue kuéra ndive.   Ñane pehẽngue Apólospe katu, heta ajerure ohomi haguã ñande pehẽngue kuéra ndive pende rechávo. Ha koʼágã rupi ndohoséi gueteri. Ohóta ija vove chupe.   Aníkena peke, ha pene mbaretéke pende jeroviápe. Pende pyʼa guasúkena ha pejepytaso.  Ha opa mbaʼe pejapóva, pejapo mborayhúpe.   Che pehẽngue kuéra, peẽ peikuaa porã Estéfanas  rogagua hague, Acáyape, umi oike raẽvete vaekue ñane jeroviápe, ha ombaʼapo hague ñane pehẽngue rehehápe.  Aipota, peẽ avei pehecha kuaa ha peñemoĩ umi haʼe kueraichagua ha opa oipytyvõ ha ombaʼapóva koʼã mbaʼépe ykére.   Avyʼaite niko ou haguére Estéfanas, Fortunato ha Acaico, pene poreʼỹme niko  haʼe kuéra omeʼẽ chéve pyʼa guapy, peẽmeicha avei. Pehecha kuaáke umi haʼe kuéraicha guápe.   Tupã iglésia Asia pegua oguerahauka peẽme imaitei. Áquila ha Prisca  ha umi Jesús reroviaha oñembyatýva hógape, oguerahauka peẽme heta maitei Ñandejára rérape.  Toguahẽ peẽme maitei opa ñane pehẽngue kuéragui. Peñomomaitei peñohetũvo marangatúpe.   Che, Pablo, amoguahẽ peẽme ko maitei che po rupiete ajapo vaekue.   Oime ramo ohayhuʼỹva Ñandejárape, toʼa hiʼári Ñandejára Ñeʼẽ pohýi! Ore Jára, eju!   Ñandejára Jesús tohekuavo pende ári ipytyvõ.  Che mborayhu akói oĩ pene ndive, Cristo Jesús rérape. Tupã ñande Ru ha Jesucristo Ñandejára tohekuavo pende ári ipytyvõ ha ipyʼa guapy.   Opa ára ameʼẽva che aguije Tupãme pende rehe, upe pytyvõ Tupã ohekuavo vaekue pende árire, Jesucristo rupi.  Haʼe rupi niko Tupã omeʼẽ vaekue peẽme opa mbaʼe peñeʼẽ kuaa ha pene arandu haguã.  Jesucristo rehegua marandu niko oĩ mbaretéma pende apytépe.  Upévare Tupãgui pereko opa mbaʼe, pehaʼarõ aja pe ára Ñandejára Jesucristo oguahẽ vaerãha.  Tupã oñangareko hatãne pende rehe ipaha peve, avave oguerekoʼỹ haguã mbaʼeve heʼi vaerã pende rehe Jesucristo ou jeyha ára.  Tupã nopyrũiva iñeʼẽre arakaʼeve, ha haʼe niko hína pe pene renói vaekue peiko haguã Taʼýra Ñandejára Jesucristo ndive.   Che pehẽngue kuéra, Ñandejára Jesucristo rérape ajerure peẽme maymáva peiko haguã jekupytýpe ha ani pejoavypa oñondive. Peiko porã oñondive, pejepyʼa mongeta ha peñeñandu peteĩcha.  Haʼe peẽme péicha, che pehẽngue kuéra, aikuaágui Cloe rogagua rupi, oĩha jeiko vai pende apytépe.  Haʼese, oimeha heʼíva: “Che Pablo rehegua”, ambue katu “Che Apolo rehegua”,  ambue “Che Cefas rehegua”, ha oimeve heʼíva “Che Cristo rehegua”.  Cristo ngaʼu piko oñembojaʼopa? Pablo ngaʼu piko ojehupi kurusúre pende rehehápe? Térã piko peñemongarai raʼe Pablo rérape?  Ameʼẽ che aguije Tupãme mavave peẽme namongaraíri haguére, Crispo  ha Gayo  rire!  Aipórõ avave ndaikatúi heʼívo oñemongarai hague che rérape.  Amongarai vaekue avei Estéfanas  róga guápe, ha na che manduʼái amongarai hague mavave ambuépe.  Cristo niko na che mondói vaekue aporomongaraívo, amombeʼúvo marandu porãnte, ha ndahaʼéi ahechaukávo che aranduha ha añeʼẽ kuaaha, ani haguã amomichĩ Cristo omano hague kurusúre.   Pe marandu omombeʼúva Cristo ñemano kurusúre, výro rei umi oñehundi haguã gotyo ohóvape guarã. Ha ñandéve guarã katu, ñande ñañepysyrõvape guarã, upe marandu Tupã pokatu hína.   Heʼiháicha Ñandejára Ñeʼẽ: “Che ahejáta umi iñarandúva naiñaranduvéi, ha umi iñakã porãva naiñakã porãvéi.”   Mbaʼépepa opyta pe iñarandúva ha pe oporomboʼéva,  ha pe oñeʼẽ kuaáva opa mbaʼe ko yvy peguáre? Tupã ojapo ko yvy pegua arandúgui výro rei!   Yvypóra niko ndoiporúi pe iñarandukue oikuaa haguã Tupãme, pe haʼe ohechauka haguépe iñaranduha. Upévare, Tupã ojuhu porã oipysyrõ haguã marandu rupi, umi hese ojeroviávape, haʼete ramo jepe chupe kuéra upe marandu peteĩ výro rei.   Umi judío ohechase mbaʼe rechaukaha hechapyrãva, ha umi Greciagua oheka arandu.  Ñande katu ñaporomomarandu peteĩ Mesías  kurusúre omano vaekuépe. Upéva ombopochy umi judíope, ha umi judioʼỹvape katu ojogua výro reípe.  Umi Tupã ohenói vaekuépe katu, judío térã Greciagua, ko Mesías haʼe Tupã pokatu ha Tupã arandu.  Pe Tupã rehegua haʼetéva výro rei, tuichaiteve mbaʼe hína opa yvypóra arandúgui. Ha pe Tupã rehegua ikangy vaicha, imbareteteve hína opa yvypóra mbaretégui.   Che pehẽngue kuéra, pene manduʼáke mbaʼépa rakaʼe peẽ Tupã pene renói ramo guare. Yvypóra ohechaháicha mbovy pende apytépe iñarandúva, mburuvicháva, térã umi oñemombaʼe vaekue ñemoñare.  Tupã niko, omotĩ umi iñarandúvape, ha oiporavo umi itavýva ramo ojererekóvape. Ha omotĩ haguã umi imbaretévape, oiporavo umi ikangýva ramo ojererekóvape.  Tupã oiporavo umi ojejahéiva ha umi ndahaʼéivape mbaʼeve ko yvy ári, heʼise, umi ndahaʼéi etéva mbaʼeve, ombotapykue haguã umi tuichávape.  Upéicharõ avave ndojejapo moʼãi Tupã renondépe.  Ha Tupã voi katu pene mbojoaju vaekue Jesucristo rehe, ha ojapo avei Crístogui ñane arandu, ñande reko joja, ñande reko marangatu ha ñañepysyrõ.  Ha upéicha, heʼiháicha Ñandejára Ñeʼẽ: “Oimérõ ojejaposéva, tojejapo Ñandejára rehe.” Che pehẽngue kuéra, ku aha ramo guare añeʼẽ pene ndive Tupã rembipotáre, ndahechaukái vaekue che arandu ha che ñeʼẽ kuaaha.  Ha aimévo pende apytépe ndaikuaaséi vaekue mbaʼeve ndahaʼéi ramo Jesucristo rehegua. Ha jaʼe porãsérõ guarã, Jesucristo ojehupi vaekue kurusúre reheguánte aikuaase.  Añemoĩ vaekue pene renondépe che kangy ha aryrýi kyhyjégui,   ha añeʼẽvo ha amombeʼúvo peẽme upe marandu, ndaiporúi ñeʼẽ arandu ajereroviauka haguã. Nahániri. Peẽ che guerovia ahechaukávo peẽme Espíritu Santo ha Tupã pokatu,  pende jerovia oĩ haguã Tupã pokatúre, ha ani yvypóra arandúre.   Ha umi iñarandu añetéma vaekue ndive katu, aiporu ñeʼẽ arandu. Jaikuaa vaerã jepe, ndahaʼeiha arandu ko yvy peguáva, térã umi isãmbyhyhára arandu, oñehundítava rehegua.  Péva katu hína Tupã arandu ñemi, hembipota ñemi, haʼe oguerekóva ñande vyʼarã opa ára guive.  Kóva haʼe peteĩ mbaʼe ikatuʼỹ vaekue oikuaa umi tetã sãmbyhyhára koʼagãgua. Oikuaa rire niko ndo jukái vaerã moʼã kurusúre pe teko mimbipa Járape.  Ñandejára Ñeʼẽme heʼiháicha: “Hayhuha kuérape guarã oguereko Tupã, umi avave ohechaʼỹ, ohenduʼỹ ha oimoʼãʼỹ vaekue.”   Koʼãva hína umi mbaʼe Tupã oikuaaukáva ñandéve Espíritu Santo rupi. Espíritu niko oipyguara opa mbaʼe, umi mbaʼe pypukuvéva Tupã rehegua jepe.   Máva yvypóra piko oiméta oikuaáva mbaʼépa oĩ yvypóra pyʼapýpe, ndahaʼéi ramo pe yvypóra espíritu oĩva yvypóra rekovépe? Upéicha avei, Tupã Espíritu mante ikatu oikuaa mbaʼépa oĩ Tupã rekovépe.   Ha ñandéve niko oñemeʼẽ vaekue Espíritu oúva Tupãgui, ndahaʼéi ko yvýgui, jaikuaa porã haguã umi mbaʼe Tupã omeʼẽ vaekue ñandéve ipyʼa porã rupi.   Ñañeʼẽ koʼã mbaʼére, ñeʼẽ ñane mboʼe vaekue reheve Tupã Espíritu, ha ndahaʼéi ñeʼẽ jaikuaa vaekue ñane arandu rupínte. Péicha ñamyesakã umi mbaʼe espíritu reheguáva, ñeʼẽ espíritu reheguáva reheve.   Umi oikuaaʼỹva espíritu reheguáva, ndoikuaaséi mbaʼeve Tupã Espíritu reheguávagui, chupe kuéra guarã výro reíva. Ha upéicha avei katu ndaikatúi oikuaa, umíva niko mbaʼe ojehecha vaerã espíritu reheguáva reheve mante.  Ha pe oguerekóva upe Espíritu, ikatu ombojovake opa mbaʼe ha avave ndaikatúi ombojovake chupe.  Ñandejára Ñeʼẽ niko heʼi: “Ava piko oime oikuaáva Tupã apytuʼũ? Máva piko oheko mboʼéta chupe.”  Ñande jepe jareko Cristo apytuʼũ. Che, che pehẽngue kuéra, ndaikatúi vaekue añete, añeʼẽ peẽme upérõ, pende espíritu mbaretéva ramo guáicha. Añeʼẽ vaekue peẽme ijerovia kangývape ramo guáicha, mitã meguáicha.  Pomboʼe ndahasyiete, mitã kangýpe oñemeʼẽ ramo guáicha kamby tembiʼu pohýi rangue,  ndaikatúigui gueteri pembohasa pende pyʼa rupi tembiʼu pohýi. Koʼágã jepe ndaikatúi oguapy pende pyʼápe,  pene kangýgui gueteri. Oĩ aja pende apytépe haʼenteséva ha jeiko vai, pene kangy ha peiko gueteri yvypóra oñanduhaichaiténte.  Oimérõ heʼíva: “Che, Pablo rehegua”, ha ambue katu heʼi “Che, Apolo rehegua”,  péicharõ peñandu peikóvo yvypóra oñanduhaichaiténte.   Amo ipahápe, máva piko Apolo? Máva piko Pablo? Tembiguáinte, haʼe kuéra rupi peguahẽ pende jeroviápe. Mokõive rojapo pe Ñandejára omeʼẽ vaekue oréve rojapo haguã.  Che añemitỹ  ha Apolo ohypýi ýpe,  ha Tupã pe omongakuaáva pe ñemitỹngue.  Aipórõ, pe oñemitỹva ha pe ohypýiva ýpe ndahaʼéi mbaʼeve. Tupã pe haʼepáva, haʼe niko pe ñemitỹ omongakuaáva.  Oñemitỹva ha ohypýiva ýpe peteĩchante, Tupã jepe ohepymeʼẽ vaerã peteĩ-teĩme ojerureháicha hembiapokue.  Ore niko oñoirũ pe tembiapópe, Tupã rehehápe rojapóva, ha peẽ niko hína pe ñemitỹ ha pe mbaʼe apopy Tupã mbaʼéva.  Che niko pe óga apoha ikatupyrýva, Tupã omeʼẽ hague, ipyʼa porãgui amoĩ haguã pe óga pyendaguã, ha ambue ou omopuʼã hiʼári. Ha mokõive omaʼẽ porã vaerã mbaʼéichapa ojapo.  Avave ndaikatu véima omopyenda jey pe ipyendámava, ha upe pyenda hína Jesucristo.  Kóva ko pyenda ári, ikatu oñemopuʼã órogui, pláta ha ita verágui, térã yvyra, kapiʼi ha takuáragui.  Ha mokõivéva rembiapo ojehecha porã vaerã ñembojovakeha árape. Upe ára oúta tata reheve, ha upe tata ohechaukáta mbaʼeichagua tembiapópa ojapo raʼe hikuái.  Pe peteĩ ojapo vaekue imbarete ramo, ojehepymeʼẽta chupe hese.  Ha pe ojogapo vaekue okái ramo, ojeíta chugui hembiapo, haʼe jepe oñepysyrõta, osẽ ramo guáicha upe tatágui.   Ndapeikuaái ngaʼu piko peẽ Tupã rogaha, ha Tupã Espíritu oikoha pende pype?   Oimérõ ohundíva Tupã róga, Tupã ohundíta chupe, Tupã róga imarangatu ha upéva peẽ voi.   Aníke avave oñembotavy. Oimérõ pende apytépe oimoʼãva iñaranduha ko yvy arigua arandúpe, toiko jey itavýva ramo, ikatu haguã iñarandu añete.  Arandu ko yvy arigua niko, výro reiete Tupãme guarã. Ñandejára Ñeʼẽ voi niko heʼi: “Tupã omoñuhã iñarandúvape, pe iñarandúpe voi”.   Ha heʼi avei: “Ñandejára oikuaa opa iñarandúva remiandu výro reiha.”   Upévare, avave ndojejapói vaerã yvypóra ikatúva ojapóre. Opa mbaʼe niko pene mbaʼe:  Pablo, Apolo, Cefas, ko yvy, jeikove, ñemano, koʼagãgua ha tenondevegua. Opa mbaʼe pene mbaʼe ha,  peẽ niko hína Cristo mbaʼe, ha Cristo katu Tupã mbaʼe. Peẽ niko ore reko vaerã Cristo pytyvõhárarõ añónte, roiméva romboʼe haguã umi mbaʼe ñemimby Tupã reheguáva.  Oime ramo oñemeʼẽ hague hembiaporã, ohechauka vaerã ikatuha ojejerovia hese.  Che ramo katu, nda che pyʼapýi peẽ térã oimeraẽva peche mbojovake ramo guarã. Che jepe nañembojovakéi.  Upéicharõ jepe, ndajuhúi haguére nda che pereiha mbaʼevépe ndeʼiséi che potĩha. Pe che mbojovake vaerã niko Ñandejára.   Upéicha rupi, ani pembojovake mbaʼeve hiʼaraʼỹme. Pehaʼarõ tou raẽ Ñandejára ha tomyesakã pe koʼágã iñypytũva. Haʼe toikuaauka ñande pyʼa rembipota. Upépe Tupã oguerohorýne peteĩ-teĩme ojerureháicha hembiapokue.   Che pehẽngue kuéra, añeʼẽ peẽme koʼã mbaʼére, peẽme iporã haguãnte. Ha amoĩ jehechaukaha ramo Apólospe ha che jupe voi. Upéva haʼe peikuaa haguã ore rupi ndapehói vaerãha amo gotyove kuatia heʼívagui, ha ani avave rupi pe puʼãmba ojuehe.  Máva piko ne moĩ ambue kuéra ári? Ha mbaʼe piko rereko Tupã nomeʼẽi vaekue ndéve? Ha haʼe omeʼẽ rire ndéve, mbaʼére piko rejejapo, ñaimoʼã katu nde rehe aénte voi rehupyty vaekue?   Ñaimoʼã ku pene ryguãtãmava, ha perekóva opa mbaʼe peipotáva, ha peñeñandu mburuvicha guasúicha oikotevẽʼỹva mbaʼeve ore hegui. Mburuvicha guasu ngaʼu raʼe añete, ore roime haguã pene ndive.  Chéve ramo guarã, ore apóstolpe Tupã ore moĩ ipahaitépe, roiméva ramo guáicha romano haguãma. Oiko ore hegui mbaʼe hechapyrãva ko yvýpe guarã, umi Tupã remimboúpe guarã ha yvypórape guarã.  Ore, Cristo rehehápe, rohasa ivýrova ramo. Peẽ katu, Cristo rehe ae, pehasa iñarandúva ramo. Ore, ore kangy, peẽ katu pene mbarete. Ore rehe ojejahéi, peẽ katu peñemombaʼe.  Koʼágã peve voi rohasa ñembyahýi, yuhéi ha ore opívo. Rojehovapete, ha nda ore rógai,  ha ore kaneʼõ rombaʼapóvo ore poite rupi.  Umi oñeʼẽ vaíva ore rehépe rombohovái jehovasápe. Roñemuña ha ndoroʼéi mbaʼeve.  Rojejaʼo ha rombohovái pyʼa porãme. Rojerereko ko yvy arigua ytýicha, tembyréicha. Ha upéicha koʼágã peve.   Ndarahaukái peẽme ko kuatia pomotĩvo, añemoñeʼẽ haguã peẽmente, che raʼy tee peguáicha. Pohayhu niko.  Pereko ramo jepe, Cristo reroviaha pende rekópe, hetaiterei pene reko mboʼéva, na pende ru hetái. Pende ru, che, amombeʼu vaekue peẽme pe marandu porã ojapóva pende hegui Jesucristo rehegua.  Aipórõ, ajerure peẽme pejapo haguã che ajapóva.   Upévare amondo peẽme Timoteo, che raʼy Ñandejára rehe jeroviápe, ahayhuete ha ajeroviaha. Haʼe pene momanduʼáne che rekovére, Jesucristo reroviaha che rekópe, aikoha amboʼe umi Jesús iglésia ahasaha rupi.  Oĩ pende apytépe ovyʼámava hína oimoʼãgui ndaha moʼãi pohechávo.  Ñandejára oipotárõ katu, ahaʼarõ ahávo pohecha vokoieténte. Upévo ahecháne mbaʼépa añetehápe ikatu ojapo umi ovúva jejapógui, ha ndahaʼéi heʼívarente.  Tupã ñesãmbyhy niko ndahaʼéi ñeʼẽ rei, upéva hína pokatu.  Mbaʼépa peipotave: Aha poinupã haguãicha, térãpa aha pohechávo mborayhu ha kunuʼũ reheve? Ojekuaa peteĩ pende apyte pegua oguerekoha ikuña ramo isy angápe.  Ko mbaʼe ivai etereíva, umi heko jeroviahaʼỹva apytépe jepe ndoikói.  Ha peẽ pejerovu heseve. Pembyasy vaerã katu ha pemosẽ pende apytégui upe mbaʼe vai apoha.  Che ramo katu, naiméirõ jepe cheté pene ndive, aime che espíritu rupi. Ha ku aimérõ guáicha, ameʼẽma che remiandu upe péicha oikóvare.  Ágã peñembyaty vove, che aiméta pene ndive che espíritu rupi, ha Ñandejára Jesús pokatu oĩta avei. Aipórõ, Ñandejára Jesús rérape,  upe kuimbaʼe oñemeʼẽ vaerã Satanápe, hete oñehundi haguã ha ijespíritu oñepysyrõ haguã, Ñandejára ou vove.   Peẽ ndaperekói mbaʼérepa pejejapo haguã. Peikuaáma ku ojeʼéva: “Mbuja mbovuha michĩmínte ombovupaitéma pe mbujaperã.”   Aipórõ, pemombo pe mbuja mbovuha tuja ombotujupáva, oiko haguã pende hegui ku mbuja ipyahúvaicha. Peẽ niko añetehápe ku mbuja imbuja mbovuhaʼỹvaicha, ojeʼúva Páskua  jave. Cristo niko pe Ovecha Raʼy ñande Páskua pegua, omano vaekue ñande rehehápe.  Aipórõ, upéicha jarohory vaerã ñande Páskua mbuja imbuja mbovuhaʼỹva  reheve, japuʼỹ ha añete reheguáva, ha ndahaʼéi pe mbuja mbovuha tujápe, teko vai ha aña reko reheguáva.   Ambue che kuatia ñeʼẽme haʼe vaekue peẽme ndaperekói vaerãha mbaʼeveichagua joaju umi ojeitýva teko vaípe ndive.  Upévape ndaʼeséi jepe vaekue pejeipaite haguã opa ojeitývagui teko vaípe, térã hakateʼỹva, térã imondáva, térã omombaʼéva taʼãnga rei. Upevarã, pesẽ mante vaerã voi ko yvy árigui.  Haʼese vaekue niko ndaperekói vaerãha mbaʼeveichagua joaju umi heʼíva ñane pehẽngueha, ha ojeity teko vaípe, imoʼopĩ, omombaʼe taʼãnga rei, oñeʼẽ rei hapicháre, ikaʼu térã imonda. Umichagua ndive, ani voi pekarúnte jepe.  Oime ramo peteĩ peẽva ojoavy hapicha ndive, mbaʼére piko ojeruréta omboheko joja haguã chupe kuéra umi mbojovakehára heko jeroviahaʼỹva, ojerure rangue umi Tupã mbaʼévape?  Ndapeikuaái ngaʼu piko peẽ, Tupã mbaʼéva, pembojovake vaerãha yvy ári guápe?  Ha peẽ pembojovake vaerã ramo yvy ári guápe, mbaʼéicha piko napembojovake kuaa moʼãi koʼa mbaʼe michĩva?  Ndapeikuaái piko umi Tupã rembiguáipe jepe ñande ñambojovake vaerãha? Ha piko nañambojovake moʼãi yvy arigua?  Aipórõ, oimérõ pejoavyha ko yvy ári guáre, mbaʼére piko pemoĩta pene mbojovakeha ramo, umi Tupã reheguaʼỹme?  Kóicha haʼe petĩ haguã: Ndaipóri piko pene paʼũme peteĩ ikatupyry porãva ohecha vaerã pe mbaʼe ojehúva oñopehẽngue apytépe?  Ndahaʼéi peñorãirõnteva oñondive, peẽ oñopehẽngue. Peho katu mbojovakehára heko jeroviahaʼỹva renondépe, haʼe pene mbojovake haguã.   Pejoavy haguérente ojoapytépe, ivai etereíma. Naiporãvéi vaerãpa peropuʼaka pe jeiko jojaʼỹ? Naiporãvéi vaerãpa peheja ta pene monda?  Ha peẽ katu, upéva rangue, napemboheko jojái ha pemotĩ uvei pene pehẽnguépe voi.   Ha oime vaekue pene paʼũme péichava. Ha koʼágã pehupytýma ñemopotĩ,  pene marangatúma ha pende reko jojáma, Ñandejára Jesucristo rérape ha Tupã Ñandejára Espíritu rupi.   Oime heʼíva: “Che ikatu ajapo ajaposéva.” Upéicha, nda opa mbaʼéinte iporã chéve guarã.  Ikatu ajapo ajaposéva, ndahejái vaerãnte mbaʼeve ipuʼaka che rehe.  Ojeʼe avei: “Tembiʼu niko ñande pyʼápe guarã, ha ñande pyʼa tembiʼúpe guarã.” Añete upéva, ha Tupã ohundíta mokõive mbaʼe. Ñande rete katu ndahaʼéi teko vaípe guarã, Ñandejárape guarãnte. Ha Ñandejára ñande retépe guarã.  Ha pe Tupã omoingove jey haguéicha Ñandejára Jesucrístope, ñandéve avei ñane moingove jeýta ipokatu rupi.  Ndapeikuaái ngaʼu piko pende rete Cristo rete voreha? Ha che piko aipyhýta amoĩ upe Cristo rete vore peteĩ kuña reko vai retére? Ahániri upéva!  Ndapeikuaái piko peẽ, peteĩ kuimbaʼe ojoaju ramo kuña reko vai ndive, oikoha chugui kuéra peteĩ reténte? Ñandejára Ñeʼẽ voi heʼi: “Mokõivévagui oiko vaerã peteĩnte.”   Ha oimérõ ojoajúva Ñandejárare, ijespíritu ojeheʼa hese ha oiko peteĩ ramo hendive.   Peñemomombyrýke, aipórõ, teko vaígui. Pe yvypóra ambue angaipa ojapóva nombyaíri hete, ha umi ojeitýva teko vaípe katu, hete imbaʼe teéva voi ombyai.  Ndapeikuaái piko peẽ, pende rete Espíritu Santo rogaha hína, Tupã omeʼẽ vaekue peẽme, ha Espíritu Santo oikoveha pende pype?  Peẽ ndahaʼéi pende rekove jára tee.  Tupã niko hepýre pende jogua vaekue. Upévare, pemombaʼe vaerã Tupãme pende retépe. Koʼágã ahasáta ambohovái peẽme umi mbaʼe peporandu vaekue chéve pene kuatia ñeʼẽme. Iporãve vaerã niko kuimbaʼe noñemendái ramo.  Ha teko vaípe ani haguã ojeʼa, kuimbaʼe oguereko vaerã hembireko ha kuña oguereko vaerã iména.  Ha mokõivéva, ména ha tembireko, ojapo vaerã umi tembiapoukapy ñemenda rehegua.  Tembirekópe guarã hete ndahaʼéi imbaʼe tee, iména mbaʼe rupi. Ha upéicha avei pe ména ndahaʼéi hete jára tee, hembireko mbaʼe rupi.  Upévare, napeñombotovéi vaerã, noiméi rire ramo peñemoĩ peteĩ ñeʼẽme ndapeikovéi sapyʼami haguã oñondive, peñemboʼe haguã. Upe rire peiko jey vaerã oñondive, ani ágã Sataná pende jopy pene rembiapo vai haguã, ndaikatúigui pende puʼaka pende jehe.   Opa koʼã mbaʼe haʼe peẽme che jeheguínte, ndahaʼéi tembiapoukapy ramo.  Che rehe ramo, hiʼãnte vaerã chéve opavave chéicha. Opáichante, Tupã omeʼẽ peteĩ-teĩme heko kuaarã ojoavýva ojuehegui. Peteĩme, peteĩ hendáicha, ha ambuépe ambue hendáicha.  Umi omendaʼỹva ha iména mano vaekuépe haʼe, iporãveha opyta omendaʼỹre, ko chéicha.  Ndaikatúi ramo pejejoko katu, pemenda. Iporãve niko ñamenda jahasa asy rangue mendasépe.   Ha omendáma vaekuépe katu, ameʼẽ hembiaporã, ndahaʼéiva che ameʼẽva, upéva Ñandejára remimeʼẽngue voi: Tembireko ojeiʼỹ haguã iménagui.  Ha sapyʼánte tembireko ohejárõ iménape, opytáma vaerã omendaveʼỹre térã oiko porã jey vaerã iména ndive. Upéicha avei, ména ndohejái vaerã hembirekópe.   Opavavépe guarã katu haʼe, che jeheguínte, ndahaʼéi Ñandejára heʼi rupi: Oime ramo peteĩ ñane pehẽngue hembireko ñande reheguaʼỹva, ha oikosénte hendive, upe ñane pehẽngue ndojeíri vaerã chugui.  Ha peteĩ kuña ñande reheguáva omendárõ peteĩ ñande reheguaʼỹre, ha upe kuimbaʼe oikosénte hembireko ndive, upe kuña upéva ndohejái vaerã chupe.  Pe ména ojeroviaʼỹva Tupã rehe niko imarangatu opytávo, ojoaju rupi peteĩ kuña ojeroviávare. Ha pe kuña ojeroviaʼỹva imarangatu avei opytávo, ojoaju haguére iména ojeroviávare. Peichaʼỹrõ umi itaʼýra kuéra naipotĩ moʼãi. Upéicha rupi katu Tupã mbaʼéva avei haʼe kuéra.  Ha sapyʼánte, ména térã tembireko ogueroviaʼỹva ojeisérõ katuete iñirũgui, tojei. Péicharõ, pe ogueroviáva, tahaʼe kuña térã kuimbaʼe, opyta jey omendaʼỹvaicha, Tupã pene moĩ vaekue rupi peiko haguã pyʼa guapýpe.  Mbaʼéicha piko nde, tembireko, reikuaa ikatutaha repysyrõ ne ménape? Térã nde, ména, mbaʼéicha reikuaáta ikatúpa sapyʼánte reipysyrõ ne rembirekópe?   Tahaʼe haʼeháicha, peteĩ-teĩva oiko vaerã Ñandejára omeʼẽ vaekue chupe kuéra reheve, ha pe haʼe oĩ hagueichaite Tupã ohenói ramo guare chupe. Péva haʼe pe tembiapoukapy ameʼẽva Tupã Iglésia opavavépe.  Tupã ohenói ramo peteĩ ojeapiʼo vaekuépe, upéicha oĩ porã. Ha ohenói ramo peteĩ ojeapiʼoʼỹ vaekuépe,  ndojeapiʼói vaerã.  Ndahaʼéi mbaʼeve nde rejeapiʼo ramo térã nahániri. Tuichave mbaʼe hína rejapo ramo Tupã rembiapoukapy.  Peteĩ-teĩva opyta vaerã pe oĩ haguéicha, Tupã ohenói ramo guare chupe.  Reñehenoiha ára, nde rire ramo tembiguái, ani rejepyʼapy. Ijárõ ndéve, resẽ haguã tembiguaihágui, resẽ vaerã.  Pe tembiguái vaekue Ñandejára oñehenói ramo guare chupe, koʼágã haʼe peteĩ kuimbaʼe ojejopyʼỹva ombaʼapóva Ñandejárape guarã. Ha upéicha avei, pe ndahaʼéi vaekue tembiguái oñehenói ramo guare, koʼágã Cristo rembiguái.  Tupã pende jogua vaekue, ani peheja avave ojapo pende hegui tembiguái.  Aipórõ, che pehẽngue kuéra, peteĩ-teĩ topyta pe oĩ haguéicha Tupã ohenói ramo guare chupe.   Kuña nguéra omendaʼỹvape katu, ndarekói Tupã rembiapoukapy haʼe vaerã katuete chupe kuéra. Haʼe jepe mbaʼéichapa che ahecha, peteĩ jeroviaháva ramo, Ñandejára poriahurereko rupi.  Chéve ramo guarã iporãve peteĩ-teĩ opyta pe oĩháicha, ipohýi-pohýivégui koʼã ára jaropuʼakáva jahávo.  Oimérõ ne rembireko hína, ani reheja. Ha nane rembirekói ramo, ani reheka.  Remendárõ, nane rembiapói vaíri. Ha peteĩ kuña omendaʼỹva omendárõ, nahembiapói vaíri avei. Oikuaa vaerã jepe hikuái, opa omendáva ohasa vaerãha heta mbaʼe hasýva yvypóra reheguáva voínte, che aipotaʼỹva ohasa.   Che pehẽngue kuéra, umi haʼeséva niko koʼãva: Saʼíma hemby ñandéve. Upévare, omendáva oiko vaerã omendaʼỹva ramo guáicha.  Oñembyasýva hogagua manóre, oiko vaerã ku vyʼápe oikóva ramo guáicha. Ha umi vyʼápe oikóva katu, oiko vaerã ku hogagua manóva ramo guáicha. Umi ojoguáva mbaʼe repy oiko vaerã mbaʼeve ndahaʼéi ramo guáicha imbaʼe.  Ha umi oiporu porãva hína ko yvy reko, oiko vaerã ndoiporu porãiva ramo guáicha, ko yvy jahecháva opa vaerã.   Hiʼãnte chéve poipeʼa jepyʼapýgui. Omendaʼỹva ojepyʼapy umi Ñandejára reheguávare, ha oheka ombohory haguã chupe.  Pe omendáva katu ojepyʼapy ko yvy reheguávare, ha ombohoryse hembirekópe  ha upéicha mokõi hendápe ojepyʼapy. Upéicha ave, kuña na iména véimava ha kuñataĩ omendaʼỹva ojepyʼapy Ñandejára reheguávare, imarangatúgui hetépe ha ijespíritupe. Ha umi kuña omendáva katu, ojepyʼapy ko yvy reheguávare ha ombohoryse iménape.  Ndaʼéiko peẽme koʼã mbaʼe, ani haguã pejapo, iporã haguã peẽmente, ha peiko porã haguã hekópe, pembaʼapóvo Ñandejárape peiko reiʼỹre.  Peteĩ peẽva oimoʼã ramo itajýra okakuaapámava rehe noĩ porãiha oiko omendaʼỹre ha tekotevẽha, ha ohechárõ upevaha pe iporãvéva, tojapo pe ohecha porãveháicha. Tomenda, upéva niko ndahaʼéi angaipa.  Ha oimérõ ku ojejopyʼỹre, ha oipotaháicha porã ipyʼapýpe heʼíva mbarete porãva ijupe nomomenda moʼãiha itajýra, ojapo porãta.  Aipórõ, omomendárõ ojapo porã, ha nomomendái ramo katu ojapo porãve.   Kuña omendáva ojoaju iménare upe iména oikove aja. Ha upe iména omano ramo katu, opyta jey omenda haguãicha omendasévare, Tupã reroviaha guive.  Hiʼã jepe chéve oiko porãvetaha nomendavéirõ. Péicha che ahecha, ha hiʼãko chéve, che avei arekoha Tupã Espíritu. Koʼágã ahasáta ambohovái peẽme umi peporandu vaekue chéve tembiʼu oñekuaveʼẽva taʼãnga rei kuérape rehegua. Añetéko hína pe ojeʼéva: “Opavave jaikuaa pe añetegua”, ha pe jaikuaáva katu ñane mbojererovu. Ha pe mborayhu oñepehẽngue ramo guáicha, omombarete ñande reko.  Oimérõ oimoʼãva oikuaaha, ndoikuaái gueteri ojekuaa vaerãháicha.  Ha oimérõ ohayhúva Tupãme, Tupã oikuaa chupe.   Aipórõ: ikatúpa ojeʼu umi tembiʼu oñekuaveʼẽva taʼãnga rei kuérape? Jaikuaa porã umi taʼãnga rei ndahaʼeiha mbaʼeve ko yvy ári, ha peteĩ Tupãnte oĩha.  Ha oimérõ jepe yvágape ha yvy ári umi oñembohérava tupã (ha upéva jaʼétarõ, heta tupã ha mbaʼe jára oĩ),  ñandéve guarã peteĩ Tupãnte oĩ, ñande Ru, opa mbaʼe apohare, ha ñande jaikove chupe guarã. Ha avei peteĩ Ñandejárante, Jesucristo, hese ae opa mbaʼe oikóva, ñande jepe hese ae jaiko.   Nda opavavéi niko oikuaa pe añetegua. Umi ojepokuaa vaekue omombaʼe guasu taʼãnga rei kuéra, ha hoʼu umi tembiʼu, ha oimoʼãva oñekuaveʼẽ hague tupã nguérape, ikangýgui pe imbaʼe kuaaha, oñeñandu umi taʼãnga rei omongyʼapaha chupe kuéra.  Hesakã porã jepe, Tupã ñane mbyajeha ndahaʼéi jaʼúvare. Na ñane porãve moʼãi niko jaʼúvare, ha na ñande vaive moʼãi jaʼuʼỹvare.  Ani pe pene rembiapo vai rupi, peity umi ikangývape angaipápe.  Nde reikuaáva koʼã mbaʼe reguapy ramo rekaru peteĩ taʼãnga rei oñemombaʼehápe, ha peteĩ ñane pehẽngue ikangýva nde recha ramo, ikatu haʼe ikyreʼỹ avei hoʼu haguã pe taʼãnga reípe oñekuaveʼẽ vaekuégui.  Ha upéicha nde, pe ne mbaʼe kuaáre, remyaña hoʼa haguã pe ne pehẽngue ikangýva, Jesucristo omano hague avei.  Napemombaʼéivo pe pene pehẽngue ikangývape, Crístope voi avei napemombaʼéi hína.   Upévare, che rembiʼu rupi, amyaña ramo che pehẽnguépe hembiapo vai haguã, arakaʼeve ndaʼu moʼãi soʼo, ani haguã amoĩ chupe hembiapo vai haguãicha. Ani chéne peje chéve oimeha ikatuʼỹva ajapo térã ndarekoiha apóstol reko kuaaha. Che niko ahecha vaekue Jesucristo Ñandejárape,  ha peẽ voi haʼe che rembiapokue pe mbaʼe Ñandejára ojapóvape.  Ikatu oime ambue kuérape guarã che ndahaʼéi apóstol. Peẽme guarã katu haʼe. Pe peẽ peimeha Ñandejára ndive, ohechauka añetehápe che haʼeha apóstol.   Kóicha haʼe umi che rehe oñeʼẽvape:  Ore ngaʼu piko ndaikatúi rokaru ha royʼu.  Ha avei piko ndaikatúi roguerahávo ore ndive ore rembireko Cristo reheguáva, ojapoháicha umi ambue apóstol, ha umi Ñandejára ryvy kuéra, ha Cefas.  Térã ngaʼu piko Bernabé ha chéve añónte ndaikatúi pe ñande reheguáva aty ore mongaru?  Oime piko ñorãirõhára oikóva ijehegui ombaʼapo aja? Oime piko oñotỹva parral ha ndoʼúi hiʼakue? Oime piko oñangerekóva ovecháre ha nokambyʼúi?  Ha ani peimoʼã kovaha yvypóra remiandúnte. Moisés rembiapoukapýpe voi avei heʼi upéicha.  Upe tembiapoukapy kuatiápe oime: “Ani remotĩnguaha pe guéi remombaʼapóva.”  Ha upéva ndeʼiséi Tupã ojepyʼapyha umi guéire.  Heʼise uvei, ojepyʼapyha ñande rehe. Umi tembiapoukapy niko oñemoĩ vaekue ñande rehehápe. Pe yvy ombovóva ha pe mbaʼe raʼỹi ojykýiva niko ombaʼapo vaerã ohaʼarõvo oñemeʼẽtaha chupe kuéra imbaʼéva, upe kogaʼa ñemonoʼõnguégui.  Aipórõ, ore roñotỹ rire pende pype mbaʼe raʼỹi espíritu reheguáva, ndahetái rojerure, rojerure ramo michĩmi umi mbaʼe yvy ariguávagui.   Oime ramo ambue ikatuha pemeʼẽ, oréve katu ikatuve. Ha opáichante ore ndorojeruréi, oñemeʼẽ vaerã ramo jepe oréve, ha rogueropuʼakapa rojúvo opa mbaʼe ani haguã rombohasykue Cristo marandu porã ñemyasãi.  Peẽ peikuaa, umi ombaʼapóva Tupaópe guarã, oikoveha Tupaógui.  Upéva heʼise, umi oñangarekóva pe altar  ojejukahápe kuaveʼẽmby, hoʼuha pe tymba ojejuka vaekue upépe roʼokue.  Upéicha avei, Ñandejára omoĩ, umi omoherakuãva marandu porã oikove vaerãha upe tembiapógui voi.   Che katu arakaʼeve ndaiporúi vaekue koʼã mbaʼe ikatúva, ha ndarahaukái peẽme ko kuatia pehepymeʼẽ haguã chéve che rembiapóre. Amanoseve uvei ajapo rangue upéicha. Avave ndoipeʼái chéne che hegui ko vyʼa ahasáva upévare.   Che ndarekói mbaʼérepa ajejapo haguã, aiko haguére amoherakuã ko marandu porã, ahechágui upevaha che rembiaporã ikatuʼỹva aheja. Ha tajererekóke namoherakuãi ramo!   Upévare, che jeheguínte ajapo ramo, ajerure vaerã moʼã che rembiapo repykue. Ha ajapo ramo ajapo vaerãgui katu, upéva, ajapógui hína Tupã rembiapoukapy.  Aipóramo, che rembiapo rekovia hína pe vyʼa ahasáva, amoherakuã haguére pe marandu porã ojehepymeʼẽʼỹre chéve, heʼise, ajerureʼỹre pe oñemeʼẽ vaerã chéve amoherakuã haguére pe marandu.   Ndahaʼéi ramo jepe avave rembiguái, aiko opavave rembiguái ramo, ikatu haguã agueru heta hetave yvypóra Crístope.  Ako aimérõ guare umi judío ndive, aiko vaekue judíoicha, agueru haguã che ndive. Upéva heʼise, agueru haguã umi Moisés rembiapoukapýpe oikóva, che voi añemoĩ hague upe tembiapoukapýpe, nañeñapytĩri ramo jepe hese.  Ha upéi avei, agueru haguã umi Moisés rembiapoukapýpe oikóvape, aiko haʼe kuéraicha, añetehápe aiko ramo jepe Tupã rembiapoukapýpe, aimégui Cristo rembiapoukapýpe.  Aime ramo guare umi heko jeroviaha ikangýva ndive, che kangy vaekue avei peteĩ haʼe kuérava ramo guáicha, agueru haguã avei che ndive. Heʼise, aiko hague opavave oikoháicha, ikatu haguã aipysyrõ mbovymíme jepe.  Opa mbaʼe ajapóva, ajapo pe marandu porãre, areko haguã avei pype che mbaʼéva.   Peẽ peikuaa, peteĩ oñeñaniháme, maymáva oñaniha, ha peteĩmente ojehepymeʼẽ. Néi, peñani avei peẽ pehupyty haguãicha upe jehepymeʼẽ.  Umi oñembosakoʼíva oñuaʼã haguã mávapa ikatupyryve, ojeheja opa mbaʼe ombyai vaerã chupe kuéragui. Ha upéva ojapo ohupyty haguã iñakã mbojeguaharã ipiru vaerãva. Ñande katu, jahupyty haguã peteĩ ipiruʼỹva.   Che ramo, nañaníri pytũmbýpe ha nañorãirõi ainupã ramo guáicha yvytu.  Upéva rangue, ainupã che rete ha ajopy ojapo haguã che aipotáva, apytaʼỹ haguã che voi mbaʼeve reípe, aiko rire amboʼe ambue kuérape. Amoĩ peẽme kuatiáre upe iñepyrũha guive oikovéma vaekue  rehegua, ahendu ha che resa tee rupi ahecha vaekue rehegua. Ahecha vaekue niko chupe ha apoko vaekue hese che pópe. Haʼe hína upe ñeʼẽ jeikove rehegua.   Ko jeikove ojehechauka vaekue. Che ahecha ha amombeʼu peẽme ko jeikove opa ára peguáva oĩ vaekue Túva ndive ha ojechauka vaekue oréve.   Amombeʼu peẽme aipórõ pe ahecha ha ahendu vaekue, peẽ peime haguã che ndive, che aimeháicha Tupã pe Túva ha Itaʼýra Jesucristo ndive.  Ahai peẽme koʼã mbaʼe ñane renyhẽ haguã vyʼágui.   Kóva hína pe ñeʼẽ Jesucristo ore mboʼe vaekue ha amyerakuãva peẽme: Tupã hína tesapehára ha ipype ndaipóri mbaʼeveichagua pytũ.  Jaʼérõ ñaimeha hendive ha jaiko pytũmbýpe, ñande japu ha ndajaikói pe añete ojerureháicha.  Ha jaiko ramo tesapeha rendýpe, Tupã oikoháicha tesapeha rendýpe, upéicharõ ñaime oñondive peteĩ pyʼápe, ha Itaʼýra Jesús ruguy ñane mopotĩ ñane angaipágui.   Jaʼérõ na ñane angaipaiha, ñañembotavy ñande jupe voi, ha ndaipóri ñande pype añete,  ha ñañemombeʼúrõ ñane angaipágui, ikatu jarovia Tupã, heko jojáva, oheja reitaha ñane angaipa ha ñane mopotĩtaha opa teko añágui,  Jaʼérõ na ñane angaipaiha, jaʼe hína Tupã ijapuha, ha ndajarohorýi añetehápe iñeʼẽ. Che raʼy kuéra pohayhu etéva: ahai peẽme koʼã mbaʼe ani haguã pejapo ivaíva.  Opáichavo, jajapórõ ivaíva, jareko Jesucrístope ojeruréva ñande rehe Itúvape. Haʼe imarangatu.  Ha omano vaekue ojeheja rei haguã ñandéve ñane angaipa,  ha ndahaʼéi ñandévente, opa yvypórape avei.   Jajapórõ Tupã rembiapoukapy, jaikuaa porã jaikuaaha chupe.   Oĩrõ heʼíva: “Che aikuaa chupe”, ha ndojapói hembiapoukapy, upéva ijapu ha ndeʼíri pe añetegua.  Ojapórõ iñeʼẽ katu, Tupã rayhu oĩ hekopete ipype ha ikatu jaikuaa ñane peteĩha hendive.  Pe heʼíva ipeteĩha Tupã ndive, oiko vaerã Jesucristo oiko haguéicha.   Che pehẽngue kuéra pohayhúva, ko tembiapoukapy ahaíva peẽme ndahaʼéi ipyahúva, upe perekóma vaekue iñepyrũha guivénte uvei.  Opáichavo ipyahu avei ha iñañete Crístope ha pende pype avei,  pe pytũ ohasámagui ohóvo ha ohesapéma pe tesapeha añeteguáva.   Oimérõ heʼíva oĩha tesape rendýpe, ha ndaijaʼéi ipehẽnguére, oĩ gueteri pytũmbýpe.  Pe ohayhúva ipehẽnguépe katu oiko tesape rendýpe ha noñepysãngái.   Pe ohayhuʼỹva hapichápe katu, oikove aja oiko pytũmbýpe, ha ndoikuaái mamópa oho, pe pytũ oheja haguére chupe ohechaʼỹre.   Che raʼy kuéra pohayhu etéva, ahai peẽme Tupã, Jesucristo rupi, oheja rei haguére pene angaipa.  Túva kuéra, ahai peẽme peikuaágui upe oikóma vaekuépe iñepyrũha guive. Mitã rusu kuéra, ahai peẽme pende puʼaka haguére iñañávare.   Ahai peẽme, che raʼy kuéra pohayhu etéva, peikuaa haguére pe Túvape. Ahai peẽme, túva kuéra, peikuaa haguére upe oikóma vaekuépe iñepyrũha guive. Ahai avei peẽme, mitã rusu kuéra, pene mbaretégui ha perohory Ñandejára Ñeʼẽ pende pyʼapýpe, ha pende puʼaka iñañávare.  Ani pehayhu yvypóra reko térã oĩva ipype.  Ohayhúva yvypóra reko ndohayhúi pe Túvape.  Mbaʼeve haʼe oikuaveʼẽvagui ndoúi pe Túvagui, chugui voínte uvei ou. Kóva hína pe haʼe oikuaveʼẽva: yvypóra rekove rembipota vai,  Yvypóra reko katu opa ohóvo opa hembipota vai reheve. Upe Túva rembipota ojapóva katu oikove opa árape guarã.   Che raʼy kuéra pohayhu etéva, ára pahaitéma niko. Peẽ pehendu vaekue outaha pe Crístore opuʼãva ha oñemoĩva hendaguépe. Ha péina koʼágã voi oĩma heta opuʼãva Crístore. Upévare jaikuaa haʼemaha pe ára paha.  Haʼe kuéra osẽ vaekue ñande apytégui, añetehápe katu ndahaʼéiva raʼe ñande rehegua, haʼe rire ramo niko opyta vaerã moʼã ñane ndive. Ha upéicha ojehu ojekuaa porã haguã nda opavaveiha ñande reheguáva.   Peẽme katu Cristo, pe Imarangatúva, pene mboyke vaekue imbaʼerã, Espíritu rupi, ha opavave pereko upe mbaʼe kuaa.   Ahai peẽme ndahaʼéi peikuaaʼỹgui pe añetegua, peikuaágui uvei, ha peikuaa ndaikatuiha mbaʼeveichagua japu osẽ pe añetégui.  Mávapa pe ijapúva? Upe heʼíva Jesús ndahaʼeiha pe Cristo. Upéva hína pe Crístore opuʼãva ndoikuaaséigui mbaʼeve Túva ha Taʼýragui.  Umi ndoikuaaséiva mbaʼeve Taʼýragui, ndoguerekói hendive Túvape. Pe oguerohorýva Taʼýrape katu oguereko hendive Túvape.   Upévare peẽ peñongatu pende pyʼapýpe upe ñeʼẽ pehendu vaekue iñepyrũha guive. Ha upe pehendu vaekue iñepyrũha guive opytárõ pende pyʼápe, peẽ avei peiméta Taʼýra ndive ha Túva ndive.  Kóva hína upe Jesucristo heʼi vaekue omeʼẽtaha: Jeikove opaʼỹva.   Ahai hína peẽme umi pene mbotavysévare.  Peẽ katu pereko Espíritu marangatu, Jesucristo pene mboyke hague rupi imbaʼerã, ha napeikotevẽi avave pene mboʼe, pe Espíritu haʼe omeʼẽ vaekue pende reko mboʼe rupi opa mbaʼére, ha umi hemimboʼepy añetegua hína, ndahaʼéi japu. Pepytáke peteĩ pyʼápe Cristo ndive, Espíritu pene mboʼe haguéicha.   Koʼágã, che raʼy kuéra pohayhu etéva, pepyta peteĩ pyʼápe Cristo ndive, ikatu haguã jajerovia hese haʼe ojechaukárõ, ha ani ñatĩ henondépe haʼe oúvo.   Peikuaáma Cristo imarangatuha, peikuaa vaerã avei aipórõ, opa umi oikóva teko jojápe, Tupã raʼyha. Pemaʼẽmi mbaʼéichapa ñande rayhu Tupã pe Túva, ikatu haguã ñañembohéra Tupã raʼy,  ha ñande haʼe. Upévare yvypóra reko rayhuha na ñande kuaái, ndoikuaái haguére Tupãme.  Che pehẽngue kuéra pohayhúva, ñande haʼéma Tupã raʼy, ha jepe ndojekuaáirõ gueteri mbaʼeichaguátapa ñande, jaikuaa, Jesucristo ojechaukávo, haʼeichaguataha ñande jahechátagui chupe haʼehaichaite.  Ha opa ojeroviáva hese oñemopotĩ, Jesucristo ipotĩháicha.   Ha iñangaipáva opuʼã Tupãre, pe angaipa niko ñepuʼã Tupãre.  Peẽ peikuaáma Jesucristo ou hague yvy ári oipeʼa haguã ñane angaipa,  ha haʼe ndojapói hague mbaʼeveichagua angaipa.  Aipórõ opa oĩva hendive peteĩ pyʼápe ndoikovéi angaipa apópe, ha umi ojapo vaekue angaipa ndohechái ha ndoikuaái chupe.  Che raʼy kuéra pohayhu etéva, aníke avave pene mbotavy: oikóva teko jojápe, heko joja, haʼe heko jojaháicha,  upe mbaʼe vai apoha katu aña mbaʼe hína, aña hembiapo vaígui iñepyrũha guive. Upevarã voi ou vaekue Tupã Raʼy, ombyai haguã upe ojapo vaekue aña.   Tupã raʼýva guive ndoikói angaipa apópe, oguerekógui ipype voi Tupã rekove reñói, ha ndaikatúi hembiapo vaivévo, haʼégui Tupã raʼy.  Ojekuaa mávapa Tupã raʼy kuéra ha máva mbaʼepochy raʼy kuéra. Oimeraẽ ndojapóiva iporãva térã ndohayhúiva ipehẽnguépe ndahaʼéi Tupã raʼy.   Kóva hína pe ñeʼẽ pehendu vaekue iñepyrũha guive: Tajajoayhu.   Ha ani jaiko oiko haguéicha Caín, mbaʼepochy mbaʼe vaekue ha ojuka tyvýrape.  Ha mbaʼére piko ojuka chupe? Hembiapokue ivaígui, tyvýra rembiapokue katu iporã.   Che pehẽngue kuéra, ani pehecha ramó umi yvypóra rekópe oikóva ndaijaʼéirõ pende rehe.  Ñande jahasa vaekue ñemanógui jeikovépe,  ha jaikuaa jahayhúgui ñande rapichápe. Pe oporohayhuʼỹva omano gueteri.  Pe ohayhuʼỹva hapichápe hína peteĩ porojukaha, ha peikuaa pe oporojukáva ndaikatuiha oguerekóvo ipype jeikove opaʼỹva.  Jaikuaa mbaʼépa pe mborayhu Jesucristo omeʼẽ haguére hekove ñande rayhupápe,  ha ñande avei ñameʼẽ vaerã ñande rekove ñande rapicháre.  Pe oguereko hetáva ha ndoiporiahurerekói hapicha oguerekoʼỹvape, mbaʼéicha piko ikatúta heʼi Tupã mborayhu oĩha ipype?  Che raʼy kuéra pohayhu etéva, ani japorohayhu ñande jurúpente, jahechauka avei ñane mborayhu iñañeteha ñane rembiapokue rupi.   Péicharõ jaikuaáta añete reheguaha ñande ha ikatúta ñande pyʼa guapy Tupã renondépe.  Ñande pyʼapy ñane moĩ vaírõ Tupã renondépe, Tupã tuichave ñande pyʼapýgui, ha oikuaa opa mbaʼe.  Che pehẽngue kuéra pohayhúva, ñande pyʼa na ñane moĩ vaíri ramo, jajerovia Tupã renondépe.  Ha haʼe omeʼẽta ñandéve opa jajeruréva, ñane ñeʼẽ rendúgui hembiapoukapýpe ha jajapógui haʼe oipotáva.  Ha hembiapoukapy hína kóva: Jarovia Itaʼýra Jesucrístope ha jajoayhu haʼe heʼi haguéicha ñandéve.   Umi ohayhúva hembiapoukapy oiko ipype, ha haʼe oiko ipype kuéra. Ha jaikuaa oĩha ñande pype, Espíritu haʼe omeʼẽ vaekue rupi. Che pehẽngue kuéra pohayhúva, ani perovia oimeraẽ heʼívape oñeʼẽha chupe Tupã, peikuaa porã raẽ, jahecha pe espíritu oguerekóvapa ou Tupãgui térãpa ahániri, ko yvy henyhẽgui ohóvo maranduhára  japúgui.   Péicha peẽ ikatu peikuaa mávapa oguereko Tupã Espíritu: Opa heʼíva Jesucristo ou hague yvypóra teérõ, oguereko Tupã Espíritu.  Upe ndoikuaaséiva mbaʼeve Jesúsgui, ndoguerekói Tupã Espíritu. Upéva rangue oguereko pe Crístore opuʼãva espíritu. Peẽ pehendúma ko espíritu ou vaerãha, ha che haʼe peẽme oĩmaha yvy ári.   Che raʼy kuéra pohayhu etéva, peẽ hína Tupã reheguáva, ha pende puʼaka vaekue umi tekove japúre, pe Espíritu oĩva pende pype ipokatuvégui upe ipype kuéra oĩvagui.  Umíva yvy arigua, upévare oñeʼẽ yvy ariguáre, ha umi heseguáva ohendu chupe kuéra.   Ñande katu, Tupã reheguáva. Pe oikuaáva Tupãme ñane rendu ha pe ndahaʼéiva Tupã rehegua na ñane rendúi.  Péicharõ ikatu jaikuaa mávapa oguereko pe añete rehegua espíritu ha pe japu espíritu.   Che pehẽngue kuéra pohayhúva, jajoayhu vaerã, pe mborayhu oúre Tupãgui. Opa oporohayhúva, Tupã raʼy ha oikuaa Tupãme.  Pe oporohayhuʼỹva ndoikuaái Tupãme, Tupã niko mborayhu.  Tupã ohechauka ñandéve imborayhu omboúvo Itaʼýra peteĩete yvy ári, jaikove haguã haʼe rupi.   Pe mborayhu hína kóva: ndahaʼéi ñande jahayhu hague Tupãme, haʼe uvei ñande rayhu ha ombou Itaʼýra, haʼe omano rupi ojeheja rei haguã ñandéve ñane angaipa.   Che pehẽngue kuéra pohayhúva, Tupã ñande rayhu haguére peichaite peve, ñande avei jajoayhu vaerã.  Tupãme avave ndohechái vaekue,  opáichavo jajoayhúrõ Tupã oĩ ñande pype ha imborayhu oĩ hekopete ñande pype.  Jaikuaa ñande ñaimeha Tupãme ha haʼe oĩha ñande pype, haʼe omeʼẽ haguére ñandéve Ijespíritu.   Ha che voi ahecha vaekue ha amombeʼu pe Túva ombou hague Taʼýrape oipysyrõ haguã yvypóra kuérape.   Opa heʼíva Jesús Tupã Raʼyha, oĩ Tupã ndive ha Tupã oĩ hendive.   Upéicha jaju jarovia ha jaikuaa Tupã ñande rayhuha. Tupã hína mborayhu, ha oikóva mborayhúpe oiko Tupãme ha Tupã ipype.  Ha upéicharõ Tupã mborayhu oĩ hekopete ñande pype, jakyhyjeʼỹ haguã mbojovake árape, ñandégui ko yvy ári Jesucristoichagua.  Oĩháme mborayhu ndaipóri kyhyje. Upéva rangue upe mborayhu hekopeguáva omosẽ okápe kyhyje, pe kyhyje niko ogueru jepyʼapy. Upévare pe okyhyjéva ndoporohayhúi gueteri hekópe.   Ñande jahayhu Tupãme, haʼe raẽ ñande rayhu haguére.  Oĩrõ heʼíva: “Che ahayhu Tupãme”, ha upekuévo ndohayhúi hapichápe, ijapu. Pe ohayhuʼỹva hapicha ohechávape, piko mbaʼéicha ohayhúta Tupã ohechaʼỹvape?  Jesucristo oheja vaekue ñandéve ko tembiapoukapy: Pe ohayhúva Tupãme, tohayhu avei hapichápe. Opa ogueroviáva Jesús haʼeha pe Cristo, umíva Tupã raʼy hína, ha pe ohayhúva peteĩ túvape ohayhu avei upe túva raʼy kuérape.  Jahayhu ramo Tupãme ha jajapo haʼe oipotáva, jaikuaa jahayhuha avei Tupã raʼy kuérape.  Jahayhu Tupãme heʼise jajapo hembiapoukapy,  ha hembiapoukapy ndahaʼéi mbaʼe pohýi,   opa Tupã raʼýva niko ipuʼaka yvypóra rekóre, ha upe ñande jaroviáva rupi, ñande puʼaka yvypóra rekóre.  Upe ogueroviáva Jesús Tupã Raʼyha, ipuʼaka yvypóra rekóre.   Jesucristo jeju ko yvy ári ojechauka vaekue y ha tuguýpe. Ndahaʼéi ýpente, y ha tuguýpe uvei. Pe Espíritu voi oikuaauka kóva ha Espíritu hína añete.  Oĩ mbohapy oikuaaukáva ko mbaʼe:  Espíritu, y ha tuguy ha mbohapyve oĩ oñoñeʼẽme.  Jarovia umi mbaʼe yvypóra heʼíva, upe Tupã heʼíva katu heroviapyve, haʼe oikuaaukágui Taʼýra reheguáva.   Pe ojeroviáva Tupã Raʼýre, oguereko ipyʼápe voi ko ojekuaauka vaekue. Pe ogueroviaʼỹva Tupãme katu ombojapu chupe, ndogueroviáigui pe Tupã oikuaauka vaekue Itaʼýra rehegua.  Ko ojekuaaukáva hína, Tupã omeʼẽ hague ñandéve jeikove opaʼỹva, ha avei ko jeikove oĩha Itaʼýrape.  Pe oguerekóva Tupã Raʼýpe, oguereko avei ko jeikove, ha ndoguerekóiva Tupã Raʼýpe katu, ndoguerekói upe jeikove.   Ahai kóva peẽme peroviáva Tupã Raʼýpe, peikuaa haguã peguerekoha jeikove opaʼỹva.   Jajerovia Tupãre jaikuaágui, jajerure ramo pe haʼe oipotáva, ñane renduha.  Ha jaikuaaháicha Tupã ohenduha ñane ñemboʼe, jaikuaa avei jarekomaha pe jajerure vaekue.   Oĩrõ oikuaáva hapicha ojapoha ivaíva ndogueraháiva chupe ñemanóme, oñemboʼe vaerã ha Tupã omeʼẽta jeikove hapichápe haʼérõ angaipa ndogueraháiva ñemanóme. Oĩ angaipa ogueraháva ñemanóme ha upe tembiapo vaíre ndaʼéi oñeñemboʼe haguã.  Opa ñepuʼã Tupãre niko angaipa. Oĩ jepe angaipa ndogueraháiva ñemanóme.   Jaikuaa pe oguerekóva Tupãme Túva ramo, ndojapoveiha angaipa, Tupã Raʼy oñangarekógui hese, ha Aña ndopokói hese.  Jaikuaa ñande Tupã mbaʼeha ha opa yvypóra reko rayhuhára oĩha Aña poguýpe.  Jaikuaa avei Tupã Raʼy ou hague ha omeʼẽ hague ñandéve akã porã jaikuaa haguã pe Tupã añeteguávape. Ñaime ñemopeteĩme upe hiʼañetéva ndive, heʼise Itaʼýra Jesucristo ndive. Kóva pe Tupã añeteguáva ha pe jeikove opaʼỹva.   Che raʼy kuéra pohayhu etéva, peñeñagarekóke tupã guaʼu kuéragui. Amén Mburuvicha guasu kuñáva Sabá  pegua ohendu Salomón herakuã guasuha, ha oho Jerusalénpe oikuaa haguã mbaʼeichaite pevépa iñarandu, ha ogueraha mbaʼe porandu hasýva ojejora haguã.  Omimbipa oguahẽvo, ikaméllo kuéra henyhẽ mbaʼe ryakuã porã, heta iterei óro, pláta ha ita jeguágui. Oguahẽ rire Salomón rendápe oporandu chupe opa mbaʼe oporanduse vaekue,  ha Salomón heʼi chupe mbaʼépa heʼise opa umi mbaʼe haʼe oikuaaséva. Peteĩ mbaʼénte jepe ndaipóri haʼe oikuaaʼỹva, opa umi chupe oporandu vaekuégui.  Mburuvicha guasu kuñáva Sabá pegua, ohechávo mbaʼeichaitépa Salomón imbaʼe kuaa, ha pe óga guasu haʼe omopuʼã vaekue,  umi tembiʼu imesa pegua, umi mburuvicha kuéra koty, hembiguái kuéra reko resãi guasu ha ijao jegua, umi ao oiporúva kaguy tykuaha, umi mymbahapy  oikuaveʼẽva tupaópe, ijurujái opytávo,  ha heʼi mburuvicha guasu Salomónpe: “Pe ahendu vaekue che retãme ne rembiapokue ha ne arandu rehegua, añete raʼe;  koʼágã ikatúma arovia aju haguére ahecha che resa tee rupi. Ahecha kuaa noñemombeʼúi hague chéve mbyterénte jepe upe oĩvagui. Hetaitereive mbaʼe reikuaa ha rereko pe che ahendu vaekuégui.  Ovyʼaiténepa ne rembireko kuéra ha umi ne rembiguái oĩ mantéva nde ykére ha ohendúva ne ñeʼẽ henyhẽva arandúgui!  Tojererohory Tupã nde Jára nde rayhu vaekue ha ne moĩ Israel guapyhápe opa árape guarã, ohayhúgui Israélpe, ha ne moĩ mburuvicha guasúrõ reisãmbyhy haguã hekópe chupe kuéra reiporúvo teko joja!”   Upéi omeʼẽ Salomónpe 3.960 kílo óro, ha heta iterei mbaʼe ryakuã porã ha ita jegua. Arakaʼeve noguahẽi Israélpe hetaite mbaʼe ryakuã porã ogueru haguéicha mburuvicha guasu kuñáva Sabá pegua mburuvicha guasu Salomónpe.   Upéva ári, Hiram ha Salomón rembiguái kuéra ogueru vaekue óro Ofírgui, ogueru avei upégui yvyra poravo pyre ha ita jegua.  Umi yvyra Salomón heʼi ojeporu haguã tupao ha mburuvicha guasu róga apópe ha ojapouka avei chugui mbaraka ha árpa umi ombopúvape guarã. Arakaʼeve ndojehechái vaekue hetaite yvyra poravo pyre peichagua Judá retãme.  Mburuvicha guasu Salomón omeʼẽ avei mburuvicha guasu kuñáva Sabá peguápe opa mbaʼe haʼe ojerurese vaekue, omeʼẽ rire chupe jopói omyengovia haguã umi jopói haʼe ogueru vaekuére. Upe rire pe mburuvicha guasu kuñáva oho jey hetãme iñirũ nguéra ndive.   Pe óro Salomónpe oguahẽva áño jerére ohupyty 22.000 kílo rupi,  ojepapaʼỹre umi impuésto ohepymeʼẽva ñemuhára hetã rupi ohasáva, umi upépe voi oñemúva, umi mburuvicha guasu mombyrygua ha umi sãmbyhyhára tetãpýre oĩva.  Mburuvicha guasu Salomón ojapouka avei 200 ñorãirõha rete moʼãha óro ha peteĩ-teĩme ojeporu 6 kílo.  Ojapouka avei 300 tete moʼãha michĩvéva ha peteĩ-teĩme ojeporu 3 kílo rasami óro mbotapyrégui ha opa umíva omoĩka pe óga guasu héravape “Kaʼaguy Líbano”.  Ojapouka avei, elefánte rãinguégui, peteĩ guapyha ha ombyapeka oroitépe.  Pe guapyha renonde rehe oja 6 jupiha ha pe guapyha ijapuʼa ha mokõive ijyképe oguereko jyva, ha umíva yképe jey oĩ jaguarete raʼãnga ñemboʼyhápe.  Oĩ avei 12 jaguarete raʼãnga ñemboʼyhápe peteĩ-teĩ umi 6 jupiha ykére, peteĩ-teĩ ijyképe ha peteĩ pe hovái guápe. Arakaʼeve ndojejapói vaekue mbaʼeve peichagua!  Opa umi kópa oiporúva mburuvicha guasu, órogui meme vaekue ha óro meme vaekue avei opa tembiporu óga guasu “Kaʼaguy Líbano” pegua. Plátagui ndaipóri mbaʼeve, Salomón oisãmbyhy aja ndojepota guasúigui pe pláta.  Umi várko kuéra mburuvicha guasu mbaʼéva oho jepi Tarsíspe, Hiram rembiguái kuéra ndive, ha ou jey jepi mbohapy áño rire oguerúvo heta óro, pláta, elefánte rãingue, kaʼi ha pávo real.   Mburuvicha guasu Salomón imbaʼe rereko hetave ha iñaranduve opa mburuvicha guasu yvy ári guágui.  Mburuvicha guasu kuéra opa rupigua ohechase chupe ha ohenduse pe arandu Tupã omeʼẽ vaekue chupe,  ha opa umíva ogueraha chupe áño jerére jopói ramo: opaichagua mbaʼe óro ha plátagui, ao, árma, mbaʼe ryakuã porã, kavaju ha mburika.   Salomón ombyaty kárro ha kavaju kuéra. Oguereko 1.400 kárro ha 12.000 kuimbaʼe kavaju arigua,  ha umívagui oĩ omondóva umi távape oñeñongatuhápe kárro kuéra ha oĩ ohejáva Jerusalénpe, mburuvicha guasúpe omoirũ haguã.  Haʼe rupi, pláta ytýicha heta Jerusalénpe,  ha umi kuriʼy heta, hetaháicha ígo kaʼaguy umi ñúre.  Salomón kavaju kuéra ou Musri ha Cilíciagui. Umi ñemuhára Salomón róga pegua niko ojogua upégui.   Peteĩ kárro ojererúva Egíptogui ojejogua 600 pláta pehẽnguére ha peteĩ kavaju 150 rehe. Mburuvicha guasu kuéra hitíta ha sírio ojogua joa Salomón ñemuhára kuéragui. Salomón ohayhu, ndahaʼéi faraón rajýpente, heta kuña mombyry guápe  avei:  umíva moabíta, amoníta, edomíta, sidónio ha hitíta; umi kuña tetã ambue guápe, Ñandejára heʼi vaekue ani haguã Israelgua omenda hese kuéra, umíva ombyaítagui chupe kuéra ha omoñesũta itupã nguéra renondépe.  Hembireko 700, mburuvicha guasu rajýva, ha 300 ikuña; koʼãva omombía chupe Ñandejára rapégui.  Salomón itujáma ramo, ikuña kuéra omyakã raku chupe ambue tupã nguérare, noñemeʼẽmbái vaekue niko Tupã Ijárape, ojapo haguéicha itúva David.  Salomón omombaʼe guasu tupã kuñáva Aserápe, Sidongua mbaʼéva, ha Milcómpe, Amongua tupã guaʼu ahẽ.  Aipo ramo, Salomón hembiapo vai Ñandejára renondépe, ndoikói haguére ipyʼaite guive Ñandejára rapére oiko haguéicha itúva David.   Umiha árape Salomón omopuʼã, upe yvytýpe oĩva Jerusaléngui kuarahy resẽ gotyo, peteĩ Tekoha, Moabgua tupã guaʼu ahẽ Quemóspe ha Molócpe, Amongua tupã guaʼu ahẽ.  Upéicha avei ojapo opa ikuña kuéra mombyry guápe guarã. Umíva oikuaveʼẽ mymbajuka  ha insiénso itupã nguérape.  Tupã Israel Jára ipochy Salomón ndive, ojei haguére chugui, ojechauka vaekue chupe mbohapy jey,  ha heʼi vaekue ani haguã omombaʼe guasu ambue tupã nguérape. Haʼe katu ndojepyʼapýi Ñandejára heʼi vaekuére.  Upévare Ñandejára heʼi Salomónpe: “Nderejapói haguére ñeʼẽ ñameʼẽ vaekue ojupe ha che rembiapoukapy, aipeʼáta nde hegui ne retã ameʼẽ haguã peteĩ ne rembiguáivape.  Opáichavo, nde ru Davídrehápe, ndajapo moʼãi reikove aja; nde raʼýgui katu aipeʼáta.  Ndaipeʼa moʼãi jepe chugui opa upe tetã: ahejáta chupe peteĩ ñemoñaregua, nde ru David ha Jerusalén, pe táva aiporavo vaekuérehápe.”   Upérõ, Ñandejára omoĩ peteĩ Salomón rehe ijaʼeʼỹva pyʼápe opuʼã haguã hese: Hadad, peteĩ edomíta, Edom ruvicha guasu raʼy kuéra reheguáva.  David ipuʼaka ramo guare Edom rehe, ñorãirõhára ruvicha Joab oho vaekue oñotỹvo opa umi omano vaekuépe ñorãirõme, ojuka opa kuimbaʼe Edom guápe;  opyta upépe opa Israelgua ndive 6 mes pukukue ohundipa peve opa kuimbaʼe Edom guápe.  Hadad katu, upérõ mitã vaekue ha okañy Egíptope, mbovymi hetãgua itúva rembiguáiva ndive.  Osẽ hikuái Madiángui ha oguahẽ Paránpe, ha upépe oiporavo kuimbaʼe kuéra oipytyvõ vaerã chupe. Oguahẽ hikuái Egíptope faraón, Egipto ruvicha guasu, rendápe; haʼe omongaru, omeʼẽ ijyvy ha hogarã chupe kuéra.   Hadad hoʼa porã faraónpe ha faraón omeʼẽ chupe hembirekorã hovaja, kuña mburuvicha guasu Tahpenés kypyʼy.  Tahpenés kypyʼýgui Hadad itaʼýra ha ombohérava chupe Guenubat; upévape Tahpenés omongakuaa faraón róga guasúpe, faraón raʼy kuéra apytépe.  Hadad katu oikuaa vove David omano hague, ha omano hague avei Joab, ñorãirõhára ruvicha, heʼi faraónpe: —Tahami jeýna che retãme.   Faraón heʼi chupe: —Maerã piko rehose jey ne retãme? Oĩ piko oñemeʼẽʼỹva ndéve koʼápe che ndive? Hadad heʼi chupe: —Naikotevẽi niko mbaʼeve. Ahase jeýnte ko che retãme.   Tupã omoĩ avei Rezón pyʼápe opuʼã haguã Salomón rehe. Rezón hína Eliadá raʼy, okañy vaekue ijára Hadad-Ézergui, Sobá ruvicha guasu.  Ombyaty vaekue kuimbaʼe kuéra ha oiko mondaha ruvicha ramo. David ojuka ramo hesegua kuérape, Rezón oho Damáscope ha upépe oiko mburuvicha guasúrõ.  Oiko Israel jaʼeʼỹha ramo Salomón oikove aja, ha upéva ári Hadad avei ndaijaʼéi Israelguáre ha heta ombyai chupe kuéra. Upéicha Rezón oiko Siria ruvicha guasúrõ.   Jeroboam, Nabat raʼy, opuʼã avei mburuvicha guasúre. Jeroboam Efraín ñemoñareguáva, Salomón rembiguái vaekue táva Serédape. Isy, peteĩ kuña karai na iménavéiva, hérava Serúa.  Jeroboam opuʼã haguã mburuvicha guasúre, péicha vaekue: Salomón omopuʼã hína pe jupiha ha omboty upe paʼũ itúva David távape.  Jeroboam kuimbaʼe mbarete ha pyʼa guasu vaekue ha Salomón, ohechávo ko mitã rusu ikyreʼỹha, omoĩ chupe José ñemoñareguáva ruvicha ramo.   Peteĩ ára Jeroboam osẽ Jerusaléngui ha tape rehe ojotopa maranduhára  Ahías, Siló pegua ndive, oñemondéva ahoja pyahúpe. Haʼe kuéra año oĩ ñúme oñondive,  ha Ahías omondoro ijahoja pyahu ha ojapo chugui 12 pehẽngue,  ha heʼi Jeroboámpe: “Ereko ne mbaʼerã 10 pehẽngue, Tupã Israel Jára heʼikágui ndéve: ‘Aipeʼáta Salomóngui upe tetã ha ameʼẽta ndéve 10 ñemoñaregua.  Salomónpe ahejáta peteĩ ñemoñareguánte, che rembiguái David ha Jerusalén, pe táva aiporavo vaekue opa Israel ñemoñaregua apytégui, rehehápe.  Salomón che mboyke haguére ha oñemoĩ omombaʼe guasu Astarté sidónio kuéra tupã kuñáva, Quemós, Moabgua kuéra tupã, ha Milcom amoníta kuéra tupã. Hembiapokue naiporãi che resa renondépe ha nombyajéi che rembipota ha che rembiapoukapy ojapo haguéicha itúva David.  Opáichavo ndaipeʼa moʼãi chugui hetã, arekóta gueteri uvei chupe sãmbyhyhárõ oikove aja, che rembiguái David rehehápe, aiporavo vaekue ha ojapo vaekue che rembipota ha che rembiapoukapy.  Itaʼýragui aipeʼáta hetã, ha ameʼẽta ndéve 10 ñemoñaregua.  Peteĩ ñemoñareguánte ahejáta itaʼýrape, ikatu haguã che rembiguái David resapeha opyta hendyhápe opa ára che renondépe Jerusalénpe, upe táva aiporavo vaekue aiko haguãme opa ára.  Ndéve romoĩta reisãmbyhy haguã reipotaháicha ha ndéta Israel ruvicha guasu.  Ha rejapo ramo opa che haʼéva ndéve, ne rembiapo porã ramo che renondépe ha rejapo ramo che rembipota ha che rembiapoukapy ojapo haguéicha che rembiguái David, aiméta ne ndive ha pomoĩ hatãta pende guapyhápe nde ha nde róga guápe amoĩ haguéicha Davídpe ha ameʼẽta ndéve Israel.  David ñemoñarépe katu ainupãta upe haguére, ndahaʼéi jepe opa árape guarã.’”   Upévare Salomón ojukase moʼã Jeroboámpe; haʼe katu okañy Egíptope, oisãmbyhyhápe Sisac, ha upépe opyta omano meve Salomón.   Salomón rekovekue, iñarandukue ha opa mbaʼe ojapo vaekue, ojehai kuatia oñemombeʼuhápe umi mbaʼe ojehu vaekue Salomón oisãmbyhy ramo guare.  Salomón oisãmbyhy Jerusalénpe Israel ruvicha guasúrõ 40 áño pukukue,  ha omano rire oñeñotỹ itúva David távape. Upéi oisãmbyhy hendaguépe itaʼýra Roboam. Roboam oho Siquémpe, opa Israelgua oho haguére upépe, omoingo haguã chupe mburuvicha guasúrõ.  Ha oikuaa upéva Jeroboam, Nabat raʼy, oĩva gueteri Egíptope, oho haguépe okañy haguã Salomóngui, ha opyta haguépe.  Oñehenoika rire, Jeroboam ha opa Israelgua oho oñeʼẽ haguã Roboam ndive, ha heʼi chupe hikuái:   —Nde ru ojopy eterei vaekue ore ndive. Koʼágã roipota rembovevýi ore rekove ha reipeʼa ore hegui pe mbaʼe pohýi haʼe omoĩ vaekue ore apére. Upéicharõ rojapóta upe nde reipotáva.   Roboam heʼi chupe kuéra: —Peju jey che rendápe mbohapy ára haguépe. Maymáva oho jey hógape,  ha upérõ Roboam ohenói myakãhára  kuérape oĩ vaekue itúva Salomón ndive ha oporandu chupe kuéra: —Mbaʼépa peje chéve haʼe haguã chupe kuéra?   Haʼe kuéra heʼi chupe: —Rejapo ramo haʼe kuéra ojeruréva ha reñeʼẽ porãrõ chupe kuéra, oĩta ne ndive ha ojapóta opa mbaʼe eréva.   Roboam katu nopenái pe heʼívare umi myakãkára ha ombyaty umi kariaʼy kuérape okakuaa vaekue hendive ha ojapóva pe haʼe oipotáva.  Oporandu chupe kuéra: —Mbaʼépa peje chéve haʼe haguã umi ojerure vaekuépe ambovevýi haguã pe júgo che ru omoĩ vaekue ijatiʼýre?   Umi kariaʼy kuéra okakuaa vaekue hendive heʼi chupe: —Umi ojerure vaekuépe ndéve rembovevýi haguã pe mbaʼe pohýi nde ru omoĩ vaekue chupe kuéra, ere vaerã péicha: ‘Oime rire raʼe che ru ojopy pene ndive, che ajopyvéta.  Oime rire raʼe che ru omoĩ mbaʼe pohýi pende apére, che amoĩta ipohyivéva. Oime rire raʼe haʼe pene nupã tukumbópe, che pombyepotíta teju ruguáipe iñapỹime fiérro hakua oguerekóva.’   Mbohapy ára haguépe ou jey Jeroboam opa Israelgua ndive Roboam rendápe, haʼe heʼi haguéicha chupe kuéra.  Mburuvicha guasu Roboam katu oñeʼẽ pohýi eterei chupe kuéra, openaʼỹre pe heʼi vaekuére chupe umi myakãhára,  ha oñeʼẽ chupe kuéra heʼi haguéicha umi kariaʼy: “Oime rire raʼe che ru omoĩ mbaʼe pohýi pende apére, che amoĩta ipohyivéva. Ha oime rire raʼe haʼe pene nupã tukumbópe, che pombyepotíta teju ruguáipe iñapỹi fiérro hakuáva.”  Mburuvicha guasu nopenái Israelguáre, Ñandejára ohejágui péicha ojapo, oiko haguã pe ñeʼẽ Ñandejára omeʼẽ vaekue Jeroboam Nabat raʼýpe, maranduhára  Ahías, Siló pegua, rupi.  Israelgua ohechávo mburuvicha guasu nopenaiha hese kuéra, heʼi chupe: Ndoroikuaaséi mbaʼeve Davídgui! Jesé raʼy ndohejái oréve mbaʼeve! Néike Israelgua! Jahapa ñande rógape, ha David toñangareko hogaguáre! Upepete voi opa Israelgua oho hógape.  Umi Israel guápe, oikóva Judá táva kuéra rupi, Roboam akóinte oisãmbyhy chupe kuéra.  Roboam omondóvo uru hérava Adoram oporomombaʼapo haguã, mayma Israelgua ojapi ha ojuka chupe itápe. Roboam ohendúvo upéva, ojupi ikárrope ha oho okañy Jerusalénpe.  Upéicha Israelgua ojetyvyro vaekue David ñemoñarégui ha ojei chugui koʼagãite peve.  Israelgua, oikuaávo Jeroboam ou jey hague, ha ou vove omoingo chupe opa Israel ruvicha guasúrõ, opytaʼỹre avave David rogagua ndive, ndahaʼéi ramo umi David rogaguáva.  Oguahẽ vove Jerusalénpe, Roboam ombyaty 180.000 ñorãirõhára ojeporavóva Judá ha Benjamín rogagua apytégui oñorãirõ haguã Israelgua ndive, jahecha nomoĩ jeýipa chupe kuéra ipo guýpe.  Tupã katu heʼi karai marangatu Semaíaspe:  —Ere Roboámpe, upéva hína Salomón raʼy ha Judá ruvicha guasu, ha opa Judá ha Benjamín guápe,  Jeroboam omopuʼã jey táva Siquem, oĩva Efraín yvyty kuérape, ha oñemohenda upépe. Upéi omopuʼã jey avei Penuel.  Upéi heʼi ipype: “David rogagua ikatu oñemombaʼe jey ko tetãre,  koʼapegua oho ramo Jerusalénpe omymbajuka haguã tupaópe. Ohayhu jeýne hikuái Judá pegua ruvicha guasu Roboámpe ha upérõ che jukáne oho jey haguã hendive.”   Ojepyʼa mongeta rire, Jeroboam ojapouka mokõi tóro raʼy raʼãnga óro, ha heʼi hetã guápe: “Peẽ Israelgua, natekotevẽi pehove Jerusalénpe. Kóina ápe pene tupã nguéra pene renohẽ vaekue Egíptogui.”   Upérõ omoĩ peteĩ Betélpe ha ambue Dánpe.  Ha péicha rupi Israelgua oñepyrũ iñangaipa, oĩgui ohóva Betel ha Dánpe omombaʼe guasu haguã chupe kuéra.  Omopuʼã avei Tekoha ijyvateha rupi ha oiporavo paʼirã génte apytégui umi levitaʼỹvape.  Upéva ári omoĩ arete ramo, ára 15, mes 8hápe, upe Judá pegua aretéicha, ha haʼe voi oikuaveʼẽ mymbajuka altar  ári. Kóva ojapo Betélpe, oikuaveʼẽvo mymbajuka umi tóro raʼy raʼãnga haʼe ojapo vaekuépe, ha omoĩvo paʼi kuerarã umi Tekohápe haʼe omopuʼã vaekue.  Ha péicha, ára 15, mes 8hápe, Jeroboam oikuaveʼẽ mymbajuka pe altar ári haʼe omopuʼã vaekue Betélpe. Kóva hína pe mes oñembyarete haguã haʼe oguenohẽ vaekue iñakãgui,  omoĩvo Israelgua areterã, upe méspe haʼe ojupi hague altárpe ohapy haguã insiénso. Jeroboam ohapy aja insiénso altar  ári, oguahẽ Betélpe peteĩ maranduhára Judá pegua, Ñandejára remimbou.  Ha Ñandejára heʼígui chupe, hatã osapukái altar rehe heʼívo: “Há altar, altar! Ñandejára heʼika: ‘David ñemoñarégui osẽta peteĩ mitã hératava Josías, ojukátava nde ári oikuaveʼẽ haguã mymbajuka  ramo, paʼi kuéra tupã nguéra tekoha peguápe, ohapýva insiénso; ha nde ári ojehapýta yvypóra kuéra kãnguekue.’”   Upe árape voi upe maranduhára ojapo techaukarã peteĩ mbaʼe rechapyrã. Heʼi: “Kóva hína pe mbaʼe rechapyrã Ñandejára heʼíva oikotaha: pe altar ijakuʼíta ha tanimbu hiʼarigua isarambipáta.”   Jeroboam ohendúvo pe maranduhára heʼíva Betel pegua altar rehe, oipyso ipo altar ári ha heʼi: “Pende pojái hese!” Pe ipo oipyso vaekue katu opyta hatãmba pe altar ári ha ndaikatuvéi omonguʼe.  Upete jave pe altar ijakuʼipa ha tanimbu hiʼarigua isarambipa, heʼika haguéicha Ñandejára pe maranduhára rupi.  Upérõ mburuvicha guasu heʼi pe maranduhárape: —Eñemboʼe mína che rehe Tupã nde Járape okuera haguã che po. Pe maranduhára oñemboʼe Ñandejárape, ha mburuvicha guasu po okuera jey.  Mburuvicha guasu heʼi pe maranduhárape: —Jaha ógape, ekarumi ha rombojopóita.   Pe maranduhára katu heʼi mburuvicha guasúpe: Remeʼẽ ramo jepe chéve mbytere opa mbaʼe rerekóvagui, ndaha moʼãi ne ndive, ndaʼu moʼãi mbujape ha ndayʼu moʼãi koʼápe,  heʼi haguére chéve che Jára: ‘Ani reʼu mbujape térã reyʼu, ha ani reju jey pe tape reho hague rupi.’   Ha pe maranduhára oho tape ambue rupi, ani haguã oho jey upe tape ou hague rupi Betélpe.   Upérõ oiko Betélpe peteĩ maranduhára tuja, ha itaʼýra kuéra omombeʼu chupe opa mbaʼe upe maranduhára Judá pegua ojapo vaekue Betélpe upe árape ha omombeʼu avei itúvape upe heʼi vaekue mburuvicha guasu.  Itúva oporandu chupe kuéra: —Mamo rupi piko oho raʼe? Taʼýra kuéra ohechauka upe tape oho jey hague rupi maranduhára Judá gotyo.  Upérõ heʼi itaʼýra kuérape; —Pembyape chéve che rymba vúrro. Haʼe kuéra ojapo péicha ha pe maranduhára ojupi hiʼári,  ha osẽ oho Judá pegua maranduhára rapykuéri. Ojuhu chupe oguapy hína yvyra máta guýpe ha oporandu chupe: —Nde piko upe maranduhára ou vaekue Judágui? —Che hína, —heʼi haʼe.   —Jahána ógape heʼumi mbujape che ndive, heʼi chupe pe maranduhára tuja.   Judá pegua maranduhára katu heʼi chupe: —Ndaikatúi romoirũ ha aike nde rógape haʼu haguã mbujape térã hayʼu ne ndive koʼápe.  Ñandejára heʼi porã kuri chéve: ‘Ani reʼu mbujape térã reyʼu koʼápe, térã reju jey upe tape reho hague rupi.’   Upe karai tuja katu heʼi chupe: —Chéko ndeichagua maranduhára avei ha peteĩ Ñandejára remimbou  heʼi chéve rogueraha haguã ógape romongaru ha romboyʼu haguã. Ha pe karai tuja ijapu ramo jepe,  Judá pegua maranduhára oho hendive, okaru ha hoyʼu hógape.  Ha haʼe kuéra oguapy aja mesápe, Ñandejára oñeʼẽ pe maranduhára tujápe ogueru jey vaekue pe maranduhára Judá peguápe,  ha pe karai tuja, hatã heʼi chupe: —Ñandejára heʼika ndéve, nerehendúi haguére iñeʼẽ,  ha reju rekaru ha reyʼu Ñandejára heʼi haguépe ndéve ani haguã rejapo, ndopytuʼu moʼãiha nde rete nde ru kuéra ypykue oñeñotỹ haguépe.   Maranduhára Judá pegua okaru ha hoyʼu rire, pe maranduhára tuja ombyape chupe hymba vúrro,  ha maranduhára Judá pegua oho. Tape rupi osẽ peteĩ jaguarete ha ojuka chupe, ha hetekue opyta tapépe. Hymba vúrro ha jaguarete katu opyta hetekue ykére.  Umi ohasáva upe rupi ohecha pe tetekue tapépe ha jaguarete ijykére. Ha oguahẽvo pe táva oikohápe pe maranduhára tuja, omombeʼu pe ohecha vaekue.  Oikuaávo upéva upe maranduhára tuja ogueru jey vaekue pe ambuépe, heʼi: “Upéva hína upe maranduhára naiñeʼẽ rendúi vaekue Ñandejárape, ha upévare Ñandejára oity chupe jaguarete rãinguápe, oipeheʼã ha ojuka vaekue chupe, Ñandejára heʼi haguéicha chupe.”   Upéi heʼi itaʼýra kuérape ombyape haguã chupe hymba vúrro, ha upéicha ojapo hikuái.  Upérõ pe maranduhára tuja oho ha ojuhu pe tetekue tapépe ha ijyke rehe hymba vúrro ha jaguarete. Pe jaguarete ndoʼúi raʼe pe tetekue ha ndojukái pe vúrro.  Maranduhára tuja ohupi maranduhára Judá pegua retekue, omoĩ hymba vúrro ári ha oho heseve itávape oguerojaheʼo ha oñotỹ haguã chupe.  Oñotỹ chupe ityvy teépe, ha ojaheʼo hese heʼívo: “Aichejáranga che ryvy!”  Oñotỹ rire chupe heʼi itaʼýra kuérape: —Amano rire pe che ñotỹ añotỹ haguépe ko kuimbaʼe marangatúpe. Pemoĩ che retekue hetekue ykére,  katuete niko oikóta hína pe Ñandejára heʼika vaekue haʼe rupi, Betel pegua altar rehe ha opa umi tupã nguéra tekoha rehe oĩva Samaría táva kuérape.   Upéicha ramo jepe, Jeroboam ndopoíri hembiapo vaígui, ha omoingo jey paʼi kuéra, levitaʼỹva añónte, tupã nguéra tekoha peguarã.  Oimeraẽ oñekuãvape Jeroboam omoingo umíva umi tekoha pegua paʼi ramo. Koʼã mbaʼe vai Jeroboam ojapóva rupi, iñemoñare iñangaipa, ha upe haguére oñehundi ete ha ndopytái chugui kuéra mbaʼeve. Umiha árape hasy Jeroboam raʼy Abías.  Ha Jeroboam heʼi hembirekópe: —Emonde ao ne mbaʼeʼỹva ani haguã ojekuaa che rembirekoha, ha tereho Sílope. Upépe oiko maranduhára  Ahías heʼi vaekue chéve haʼétaha ko tetã megua mburuvicha guasu.  Eraha 10 mbujape, mbujape ha peteĩ járra eíra ha tereho hendápe heʼi haguã ndéve mbaʼépa oikóta ko mitãgui.   Upéicha ojapo Jeroboam rembireko. Oñembosakoʼi, oho Sílope ha oguahẽ Ahías rógape. Ahías ndaikatúi ohecha itujámagui,  Ñandejára katu oikuaauka, Jeroboam rembireko ohotaha oporandu chupe itaʼýra hasývare. Oikuaauka avei mbaʼépa heʼíta chupe, ha oñemondetaha ao imbaʼeʼỹva reheve.   Ahías ohendúvo oikeha hokẽ rupi heʼi chupe: —Eike Jeroboam rembireko, mbaʼére piko reñemonde rejekuaaʼỹ haguãicha? Ojeʼe chéve haʼe haguã ndéve ñeʼẽ pohýi:  tereho jey katu ha ere Jeroboámpe ko heʼikáva chupe Tupã Israel Jára: ‘Che roguenohẽ vaekue pe tetãgua apytégui, ha romoingo che retã Israel ruvicha guasúrõ.  Che aipeʼa upe tetã David ñemoñarégui ameʼẽ haguã ndéve. Nde katu nderejoguái che rembiguái Davídpe, ojapo vaekue che rembiapoukapy, oiko che rape rupi ipyʼaite guive, ha hembiapo porã che renondépe;  nde reiko vaive opa umi ne mboyve guarégui; nde, che mbopochy haguã, rejapo nde jupe ambue tupã nguéra, taʼãnga fiérro ñemboyku pyrégui, ha che apoʼi.  Upévare aitýta ivaíva nde ha ne ñemoñare ári; ajukáta opa ne ñemoñare kuimbaʼe Israélpe, opytaʼỹ rehe peteĩnte jepe.  Aitypeipaitéta ne ñemoñarépe ojetypeiháicha vaka repoti.  Umi nde rehegua kuérape omanóva távape, hoʼúta jagua; ha umi ñúme omanóvape, hoʼúta yryvu, che opa mbaʼe Jára upéicha haʼe haguére.’   “Epuʼã katu, nde kuñakarai, ha tereho jey nde rógape. Repyrũ vove upe távape, pe mitã omanóta.  Upérõ opa Israelgua ojaheʼóta hese ha oñotỹta chupe; upéva ñoitéta hína pe oñeñotỹtava umi Jeroboam ñemoñare apytégui. Hese ñoite ojuhu Ñandejára pe ombovyʼáva chupe opa Jeroboam ñemoñare apytégui.  Upéi omoĩta Israélpe peteĩ mburuvicha guasu hiʼárape ohundítava Jeroboam róga guápe. Águive,  Ñandejára ombokuchúta Israel, ysyry ombokuchuháicha pirity. Ohapoʼóta ko yvy porãgui omeʼẽ vaekue itúva kuéra ypykuépe ha omombóta ysyry guasu Éufrates mboypýri, ojapo haguére Astarté raʼãnga, ombopochývo péicha Ñandejárape.  Ñandejára omeʼẽta Israel tetã ambuegua pópe, Jeoroboam angaipáre, haʼe ojapo vaekue ha ojapouka vaekue Israel guápe.”   Upérõ Jeroboam rembireko opuʼã oho, ha oguahẽ Tírsape. Oikévo hóga rokẽ rupi pe mitã omano.  Opa Israelgua oho iñeñotỹháme ha ojaheʼo hese, heʼi haguéicha Ñandejára, hembiguái maranduhára Ahías rupi.   Pe hembýva Jeroboam rekovekuégui, umi ñorãirõ haʼe oike haguépe ha umi mbaʼe oiko vaekue haʼe oisãmbyhy ramo guare, ojehai Israelgua ruvicha guasu kuéra kuatiápe.  Jeroboam oisãmbyhy 22 áño, ha haʼe omano rire oisãmbyhy hendaguépe itaʼýra Nadab.   Judápe oisãmbyhy Roboam, Salomón raʼy. Oñepyrũ ramo oisãmbyhy oguereko 41 áño, ha oisãmbyhy 17 áño Jerusalénpe, upe táva Ñandejára oiporavo vaekue oiko haguã, opa táva Israelgua apytégui. Roboam sy héra Naamá, Amongua.  Roboam rembiapokue katu ivai Ñandejára renondépe ha ombopochyve chupe opa itúva kuéra ypykue angaipágui,  haʼe kuéra avei niko omopuʼã vaekue tupã nguéra rekoha, ita ñemboʼy ha yvyra tupã nguérape oñemboykéva, umi ijyvateha rupi ha opa yvyra máta guasu guýpe.   Umi tetãguára avei omoĩ kilómbo itupã nguéra rekohápe omombaʼe guasu  haguã chupe kuéra ha ojapo opa umi mbaʼe kyʼa ojapo vaekue umi tetã nguéra Ñandejára omosẽ vaekue Israelgua renonderãgui.   Oñembotývo 5 áño Roboam oguapy hague mburuvicha guasúrõ, Sisac, Egipto ruvicha guasu, ondyry Jerusalén rehe.   Ha oñemombaʼe umi mbaʼe repyeta tupao ha mburuvicha guasu róga peguáre. Opa mbaʼe oipeʼa, ha ogueraha avei umi tete moʼãha óro ojapo vaekue Salomón.   Mburuvicha guasu Roboam ojapo hendaguépe tete moʼãha vrónse ha omeʼẽ oñongatu haguã umi ñorãirõha ruvicha kuérape oñangarekóva mburuvicha guasu róga rokẽre.  Mburuvicha guasu ohóvo tupaópe, umi mburuvicha omoirũva chupe ogueraha umi moʼãha vrónse; ou jeývo, omoĩ jey hendaguépe.  Roboam rekovekue ha opa mbaʼe ojapo vaekue, ojehai Judá ruvicha guasu kuéra kuatiápe.  Oñorãirõ manté vaekue oñondive Roboam ha Jeroboam.  Ha omano rire Roboam oñeñotỹ itúva kuéra ypykue ndive David távape. Isy héra vaekue Naamá, Amongua. Upéi oguapy hendaguépe itaʼýra Abiam. Abiam oñepyrũ oisãmbyhy Judápe 18 áño oguapy rire mburuvicha guasúrõ Jeroboam, Nabat raʼy.  Oisãmbyhy Jerusalénpe mbohapy áño. Isy héra Maacá, Absalón rajy.  Abiam ojapo opa mbaʼe vai itúva ojapo vaekue, ha ndoikói Tupã Ijára rapére, oiko haguéicha itúva ypykue David.  Opáichavo, Davídrehápe,  Tupã Ijára omoĩ haʼe rire itaʼýrape iguapyhápe, ha ohejávo oiko gueteri Jerusalén.  David niko ojapo vaekue iporãva Ñandejára renondépe ha ndojeíri hembiapoukapýgui, ndahaʼéi ramo pe ojapo vaekue hitíta Urías  rehe.   Roboam ha Jeroboam oñorãirõ manté oñondive oikove aja Roboam.   Abiam rekovekue ha opa mbaʼe ojapo vaekue, ojehai Judá ruvicha guasu kuéra kuatiápe. Abiam ha Jeroboam oñorãirõ oñondive.  Abiam oho opytuʼu itúva kuéra ypykue ndive ha oñeñotỹ David távape. Hendaguépe oisãmbyhy itaʼýra Asá.   Asá oñepyrũ oisãmbyhy Judápe, áño 20 oisãmbyhy haguépe Jeroboam Israélpe,  ha oisãmbyhy Jerusalénpe 40 áño. Ijarýi héra Maacá, Absalón rajy.   Asá hembiapo porã Ñandejára renondépe itúva ypykue Davídcha.  Omosẽ hetãgui opa umi oguerekóvape kilómbo tupã nguéra rekohápe, ha oipeʼa opaichagua tupã guaʼu raʼãnga itúva kuéra ypykue ojapo vaekue.   Asá heʼi avei ijarýi Maacá noñembojerovia véima haguã oñembojeroviaháicha mburuvicha guasu sy, ojapouka haguére Astarté  raʼãnga. Asá omyanguʼi upéva pe taʼãnga ha ohapy ysyrymi Cedrónpe.  Ha ndojepeʼapái ramo jepe Israélgui umi tupao guaʼu, Asá opyta hatã iñeʼẽme Ñandejára ndive, oikove aja pukukue,  ha omoĩ tupaópe opa upe óro ha pláta itúva ha haʼe oikuaveʼẽ vaekue Ñandejárape.   Asá oñorãirõ manté Israel ruvicha guasu Baasá ndive.  Ha Baasá oho ondyry haguã Judá rehe, ha omombarete táva Ramá, omohaʼeño haguã Judá ruvicha guasúpe.  Upérõ Asá oguenohẽmba pe óro ha pláta oĩva gueteri tupao ha mburuvicha guasu rógape ha oguerahauka, hembijokuái kuéra rupi, Siria ruvicha guasu Ben-Hadádpe, Tabrimón raʼy ha Hezión remineno oikóva Damáscope, ha heʼika chupe:  “Ñameʼẽ ojupe oñoñeʼẽ, ojapo haguéicha ñande ru kuéra. Kóina ápe óro ha pláta ne mbaʼerã. Emondoho ne ñeʼẽ remeʼẽ vaekue Israel ruvicha guasu Baásape, ha upéicha, haʼe che rejáta aiko pyʼa guapýpe.”   Ben-Hadad oñoñeʼẽ meʼẽ hendive ha omondo iñorãirõhára kuéra ondyry haguã Israelgua táva kuérare. Upéicha oñemombaʼe táva kuéra Ijón, Dan ha Abel-Bet-Maacá rehe, opa Quinéret ha opa Neftalí yvýre.  Baasá oikuaa vove upéva, ojeheja Ramá ñemombaretégui, ha ojevy Tírsape.  Upérõ mburuvicha guasu Asá ohenoika Judá guápe oĩ haguéicha, ha ogueraha Ramágui umi ita ha yvyra Baasá oiporu vaekue omombarete haguã, ha umívape omombarete Gueba, Benjamín pegua, ha Mispá.   Asá rekovekue, hembiapokue mombeʼupyrã, umi mbaʼe ojapo vaekue ha táva kuéra omopuʼã vaekue, ojehai Judá ruvicha guasu kuéra kuatiápe. Ituja rire Asá hasy ipýgui,  ha omano rire oñeñotỹ itúva kuéra ypykue ndive David távape. Hendaguépe oisãmbyhy itaʼýra Josafat.   Áño mokõiháme oisãmbyhy haguépe Asá Judápe, Nadab, Jeroboam raʼy, oñepyrũ oisãmbyhy Israélpe, ha oisãmbyhy mokõi áño.  Hembiapokue katu ivai Ñandejára renondépe, ojapo umi mbaʼe vai itúva ojapo vaekue, ha ojapouka ivaíva Israel guápe.  Baasá Ahías raʼy Isacar ñemoñaregua katu, opuʼã ñemi hese ha ojuka chupe Guibetónpe, táva filistéo mbaʼéva, Nadab omongoráva hína Israelgua ñorãirõhára reheve.   Baasá ojuka Nadábpe áño mbohapyhápe oisãmbyhyha Asá Judápe, ha oisãmbyhy hendaguépe.  Oñepyrũ vove oisãmbyhy, ojuka opa Jeroboam róga guápe. Omomarandu haguéicha Ñandejára, Ahías Siló pegua rupi, Baasá ohundipaite Jeroboam róga guápe, ohejaʼỹre peteĩnte jepe.   Kóva ojehu Jeroboam ojapo ha ojapouka haguére ivaíva Israel guápe, ombopochývo péicha Tupã Israel Járape.  Nadab rekovekue ha opa mbaʼe ojapo vaekue ojehai Israel ruvicha guasu kuéra kuatiápe.  Asá ha Israel ruvicha guasu Baasá, oñorãirõ manté vaekue oñondive.   Áño mbohapyha oisãmbyhy hague Asá Judápe, Ahías raʼy Baasá, oñepyrũ oisãmbyhy Tírsape Israel guápe ha oisãmbyhy 24 áño aja.  Baasá rembiapokue katu ivai Ñandejára renondépe, ojapo haguére opa umi mbaʼe vai Jeroboam ojapouka vaekue Israel guápe. Upérõ Ñandejára oñeʼẽ Jehú, Hananí raʼýpe, heʼi haguã Baásape:  “Che roguenohẽ vaekue yty apytégui, ha romoĩ che retã Israel ruvicha guasúrõ. Nde katu, Jeroboam rekópente avei, rejapouka ivaíva che retã Israel guápe. Che mbopochy ne rembiapo vaikuépe.  Baasá rekovekue, umi mbaʼe ojapo vaekue ha umi hembiapokue imombeʼupyrãva, ojehai Israel ruvicha guasu kuéra kuatiápe.  Omano rire Baasá oñeñotỹ Tírsape, ha hendaguépe oisãmbyhy itaʼýra Elá.  Maranduhára  Jehú Hananí raʼy rupi, Ñandejára heʼi iñeʼẽ Baasá ha hóga guáre, hembiapo ivaígui henondépe. Baasá ombopochy Ñandejárape, ojapo haguére umi mbaʼe vai ojapo vaekue Jeroboam ha hogagua, haʼe ohundi vaekuépe.   Áño 26 oisãmbyhy hague Asá Judápe, Elá Baasá raʼy, oñepyrũ oisãmbyhy Israel Tírsape, ha oisãmbyhy mokõi áño aja.  Peteĩ iñorãirõhára kuéra ruvicha katu, hérava Zimrí ha omyakãva ikárro kuéra ñorãirõrã mbytere, opuʼã ñemi hese. Peteĩ jey Elá oĩ Tírsape hóga rerekua Arsá rógape ha hoʼu heta okaʼu peve.  Upeichahágui oguahẽ Zimrí ha ojuka chupe oisãmbyhy haguã hendaguépe. Upéva ojehu áño 27 oisãmbyhy hague Asá Judápe.   Oñepyrũ vove Zimrí oisãmbyhy, ojukapaite Baasá róga guápe oĩ haguéicha, ohejaʼỹre peteĩ kuimbaʼénte jepe, avei opa igénte ha iñirũ etépe, ikatu vaerãichagua oñemyengovia hese.  Ha péicha Zimrí ohundiete Baasá róga guápe, Ñandejára heʼi haguéicha maranduhára Jehú rupi,  opa umi Baasá ha itaʼýra Elá angaipáre, ha ojapouka haguére ivaíva Israel guápe, ombopochývo tupã guaʼu ñemombaʼe guasu reheve, Tupã Israel Járape.  Elá rekovekue ha umi mbaʼe ojapo vaekue, ojehai Israel ruvicha guasu kuéra kuatiápe.   Áño 27 oisãmbyhy hague Asá Judápe, oĩ jave ñorãirõha kuéra Israelgua hekohápe ondyry haguã filistéo táva Guibetón rehe, Zimrí oñepyrũ oisãmbyhy Tírsape. Ha 7 ára ajánte oisãmbyhy,  opuʼã haguére hese ñorãirõhára kuéra Israelgua. Oikuaa vove hikuái Zimrí ojuka hague mburuvicha guasúpe, omoingo hekohápe, Israel ruvicha guasúrõ, ñorãirõhára ruvicha Omrí héravape.  Upérõ Omrí ha ñorãirõhára kuéra Israelgua oĩ haguéicha, ojeheja Guibetóngui ha ondyry Tirsáre.   Zimrí ohechávo Tirsá hoʼa hague ipópe kuéra, oike mburuvicha guasu rógape, ohapy pe óga ha péicha omano hye pýpe.  Kóva ojehu chupe umi mbaʼe vai ojapo vaekuére Ñandejára renondépe, ojapo niko opa umi mbaʼe vai ojapo vaekue Jeroboam ha péicha ojapouka ivaíva Israel guápe.  Zimrí rekovekue ha iñepuʼã ñemi mburuvicha guasu Elá rehe, ojehai Israel ruvicha guasu kuéra kuatiápe.   Upérõ Israelgua oñembojaʼo mokõi atýpe: umi oipotáva mburuvicha guasurã Tibní Guinat raʼýpe, ha umi oĩva Omrí ndive.  Ipahápe Tibní omano ha Omrí opyta mburuvicha guasúrõ.   Omrí oñepyrũ oisãmbyhy Israélpe áño 31 oisãmbyhy hague Asá Judápe, ha oisãmbyhy 12 áño aja, umívagui 6 Tírsape.  Ojogua peteĩ karaígui hérava Sémer, Samaría yvyty 66 kílo plátare. Ha upépe omopuʼã táva oñemombaretéva, ombohérava Samaría, upe yvyty jára ypykue héragui Sémer.   Omrí rembiapokue ivai Ñandejára renondépe, ha ivaive umi mburuvicha guasu imboyve guarégui,  ojapo niko opa umi mbaʼe vai ojapo vaekue Jeroboam Nabat raʼy, ha péicha ojapouka ivaíva Israel guápe, ombopochývo Tupã Israel Járape omombaʼe guasúgui tupã guaʼu kuérape.   Omrí rekovekue, umi mbaʼe ojapo vaekue ha hembiapokue imombeʼupyrã, ojehai Israel ruvicha guasu kuéra kuatiápe.  Omano rire oñeñotỹ Samáriape ha hendaguépe oisãmbyhy itaʼýra Acab.   Áño 38 oisãmbyhy hague Asá Judápe, Acab Omrí raʼy oñepyrũ oisãmbyhy Israélpe. Ha oisãmbyhy Israélpe 22 áño aja táva Samáriape.  Hembiapo katu ivai Ñandejára renondépe ha ivaive voi umi imboyve guarégui,  Ndahaʼéi ojapónteva opa umi mbaʼe vai ojapo vaekue Jeroboam Nabat raʼy, ombojoʼave uvei kóva: omenda Jezabel, Sidón ruvicha guasu Et-Baal rajýre, ha ipahápe oñesũ Baal renondépe, omombaʼe guasu chupe,  ha omopuʼã Baálpe altar ha tupao Samáriape.  Ojapouka avei Astarté  raʼãnga, ha upévape ombopochyve Tupã Israel Járape opa Israel ruvicha guasu imboyve guarégui.  Acab oisãmbyhy ramo guare, Hiel Betelgua, omopuʼã jey táva Jericó ha ipyenda ñemoĩme omano itaʼýra ypykue Abiram, ha pe hokẽ ñemoĩme omano itaʼýra michĩvéva Segub, heʼi haguéicha Ñandejára, Josué Nun raʼy rupi. Maranduhára  Elías, Tisbé pegua, upéva hína peteĩ táva oĩva yvy Galaad guápe, heʼi Acábpe: “Tupã Israel Jára che jokuáiva rérape ameʼẽ ndéve che ñeʼẽ, koʼãva koʼã áñope ndoky moʼãi ha ndoʼa moʼãiha ysapy, che haʼe peve!”   Upévare Ñandejára heʼi Elíaspe:  “Tereho kuarahy resẽ gotyo ha ekañy ysyry Querit rembeʼýpe, oĩva y Jordángui kuarahy resẽ gotyo.  Elías ojapo Ñandejára heʼíva chupe ha oho oiko ysyry Querit rembeʼýpe, Jordángui kuarahy resẽ gotyo.  Ha yryvu kuéra ogueraha jepi chupe mbujape ha soʼo pyhareve ha kaʼaru. Ha hoyʼu ysyrýgui.  Ndahetái ára rire katu hypa pe ysyry, ndokýigui upe tetãme.   Upémarõ Ñandejára heʼi Elíaspe:  “Tereho táva Saréptape, tetã Sidón pegua, ha epyta upépe. Haʼe kuri peteĩ kuñáme imenaveʼỹva  oikóva upépe, ne mongaru haguã.”   Elías oho Saréptape. Oikévo pe távape ohecha peteĩ kuña imenaveʼỹva ombyatýva jepeʼa. Ohenói ha heʼi chupe: —Erumi chéve y hayʼu haguã.   Ohóma oguerúvo ha Elías ohenói jey ha heʼi chupe: —Erumi avei chéve peteĩ mbujape.   Haʼe heʼi chupe: —Tupã nde Jára rehe ameʼẽ ndéve che ñeʼẽ, ndarekoiha mbujape. Peteĩ po renyhẽ trígo kuʼi ha ñandyry michĩmínte areko. Ambyaty hína jepeʼa aha haguã ambojy che membýpe ha chéve guarã. Roʼúta ha upéi romanóta ñembyahýigui.   Elías heʼi chupe: —Ani rekyhyje. Tereho katu ejapo pe eréva. Ejapo raẽ peteĩ mbujape chéve guarã ha eru chéve, ha upéi rejapóta ndéve ha ne membýpe guarã.  Tupã Israel Jára niko heʼi ndopa moʼãiha nde trígo kuʼi ha ne ñandyry, Ñandejára omongy jey peve yvy ári.   Pe kuña oho ha ojapo upe heʼi vaekue chupe Elías, ha haʼe, imemby ha Elías oguereko hembiʼurã heta árape guarã.  Ndopái pe trígo kuʼi térã pe ñandyry, heʼi haguéicha Ñandejára Elías rupi.   Umi ára ohasa ha pe kuña imenaveʼỹva memby hasy ete ha omano.  Upémarõ pe kuñakarai heʼi Elíaspe: —Ndaikuaaséi mbaʼeve nde hegui, karai marangatu! Reju piko che rógape che momanduʼa haguã che rembiapo vaikuére ha rejuka haguã che membýpe?   Elías heʼi chupe: —Eru koʼápe ne memby! Ohupi pe mitã hapy paʼũgui, ogueraha pe koty yvategua haʼe oikohápe ha omoñeno hupápe.  Upéi osapukái Ñandejárape: “Tupã che Jára, mbaʼére piko nde pochy avei ko kuña imenaveʼỹva che mbohupáva ndive ha reheja omano imemby?”  Upéi ojeity mbohapy jey pe mitã ári, osapukáivo Ñandejárape: “Tupã che Jára, emoingove jeýna ko mitãme!”  Ñandejára ohendu Elías ñemboʼe ha pe mitã oikove jey.   Elías omboguejy pe mitã ikotýgui ha omeʼẽ isýpe heʼívo chupe: —Kóina ápe, oikove jeýma ne memby!   Ha pe kuña heʼi chupe: Koʼágã katu aikuaa ndeha Ñandejára remimbou, ha oikoha pe Ñandejára heʼíva nde rupi. Heta ára ohasa. Mbohapy áño rire, Ñandejára heʼi Elíaspe: “Tereho Acab rendápe, amongýta niko hína yvy ári.”   Elías oho Acab renda gotyo ha pe ñembyahýi ojopy pohýi eterei Samáriape.  Acab ohenói hóga rerekua Abdíaspe, omombaʼe guasúva Ñandejárape ipyʼaite guive,  ha Jezabel oñepyrũrõ ojukauka umi Ñandejára maranduhárape,  haʼe omokañy vaekue 100 haʼe kuérava ita kuápe, ombojaʼóvo chupe kuéra mokõi aty 50 guápe, ha omongaru chupe kuéra.  Acab heʼi Abdíaspe: —Jaha jaguata pe tetãpy rehe ñamaʼẽ haguã umi yvu ha ysyry oĩvare, jahecha ndajajuhúipa kapiʼi ñamongaru haguã ñande kavaju ha mburika kuéra, ani haguã japyta hese kueraʼỹ.   Oñombojaʼo hikuái mamo rupípa ohóta peteĩ-teĩ, ha Acab oho peteĩ henda rupi, Abdías katu ambue rupi.  Elías oñuguãitĩ Abdías ndive, ha Abdías ojayvy henondépe heʼívo: —Che jára Elías niko hína!   —Che hína, —heʼi chupe Elías. Ha upéi: —Tereho ere nde ruvichápe aĩha koʼápe.   Abdías heʼi chupe: —Mbaʼe piko che ajapo raʼe ajeve che meʼẽse Acab pópe che juka haguã?  Tupã nde Jára réra rehe haʼe ndéve, ndaiporiha tetã térã mburuvicha guasu, che ruvicha che mondoʼỹ haguépe roheka haguã; ha heʼi ramo hikuái nereĩriha upépe, che ruvicha omeʼẽka chupe kuéra iñeʼẽ na nde rechái hague.  Ha koʼágã piko ere chéve aha haguã che ruvicha rendápe haʼe chupe reĩha koʼápe?  Pe ojehútava hína roheja rire, Ñandejára espíritu nde reraháta che aikuaaʼỹháme, ha haʼévo Acábpe upe erekáva, na nde juhu moʼãi koʼápe ha che jukáta. Che, ne rembiguái, che mitã guive amombaʼe guasu vaekue ñande Ruvichápe  Noñemombeʼúi piko ndéve raʼe upe ajapo vaekue Jezabel ojuka ramo guare Ñandejára maranduhára kuérape? Amokañy vaekue 100 haʼe kuérava, mokõi aty 50 guápe amoinge mokõi ita kuápe ha amongaru chupe kuéra.  Ha koʼágã che mondo che ruvicha rendápe haʼe haguã chupe reĩha koʼápe. Che jukáta niko hína!   Elías heʼi chupe: —Tupã ipuʼakapáva che jokuáiva rérape ameʼẽ ndéve che ñeʼẽ, ko árape voi aĩtaha Acab ndive.   Abdías oho Acab piári omomarandu haguã chupe. Upérõ Acab oho ojotopa haguã Elías ndive.  Ohechávo chupe heʼi: —Há, Israel mbyaiha! Nde piko hína raʼe?   —Ndachéi pe ambyaíva, heʼi chupe Elías; nde ha ne génte uvei pejapo upéva, rehejágui Ñandejára rembiapoukapy, ha remombaʼe guasu opaichagua Baal  raʼãnga.  Koʼágã ere toñembyaty opa Israelgua yvyty Carmélope, umi 450 Baal maranduhára Jezabel omongarúva.   Acab ohenoika opa Israel guápe ha ombyaty Baal maranduhára kuéra yvyty Carmélope.  Upérõ Elías heʼi Israel guápe: —Arakaʼe pevépa peguata karẽta? Ñandejára ramo Tupã añetegua, tapeho hendive; Baal ramo katu, hendive peho vaerã. Avave ndeʼíri mbaʼeve.  Upérõ Elías heʼi: —Che ñoite hína pe Ñandejára maranduhára oikovéva gueteri, umi Baal mbaʼéva katu 450 voi.  Toñemeʼẽ oréve mokõi tóro raʼy; haʼe kuéra toiporavo peteĩ, toipeheʼã, tomoĩ jepeʼa ári ha ani omboja hese tata, che katu ambosakoʼíta pe ambue tóro raʼy, amoĩta jepeʼa ári ha ndahapy moʼãi.  Upéi peẽ pehenóita pene tupã nguérape ha che ahenóita ñande Ruvichápe ha pe tupã omboúva tata, upéva hína pe Tupã añetegua. —Upéva iporã, —heʼi joa opavave.   Upérõ Elías heʼi Baal maranduhára kuérape: —Peiporavo peteĩ tóro raʼy ha pembosakoʼi peẽ raẽ, peẽ niko pende retave. Upéi pehenói pene tupãme ha ani pemyendy tata.   Haʼe kuéra ogueraha pe tóro raʼy oñemeʼẽva chupe kuéra ha ombosakoʼi, ha pyhareve guive asaje pyte peve ohenói Baálpe. Heʼi hikuái: “Baal, ore rendúna” ha opopo saʼi pe altar omopuʼã vaekue jerére, ha ndaipóri ohendúva chupe kuéra.  Asaje pyte gotyo, Elías oñembohory hese kuéra ha heʼi: —Pesapukái hatãve chupe. Haʼéko tupã hína, ha oime vaerã hembiapo térã oime ñañáme mbaʼe hína, térã osẽ oguatávo raʼe. Ikatu oime oke mbaʼe hína, ha tekotevẽ oñemombáy!   Haʼe kuéra akóinte osapukái ha ojekutu saʼipa ikyseʼípe ojahupa peve huguýpe, jepiguáicha.  Ohasa asaje pyte, ha haʼe kuéra akóinte osapukái ha ojeroky itarova vaicha, kaʼaru mymbajuka  óra peve. Noñeñandukái avave. Avave noñeʼẽi ha nohendúi chupe kuéra!  Upémarõ Elías heʼi opavavépe: —Peñemboja koʼa gotyo. Opavave oñemboja ha haʼe omopuʼã Ñandejára altar,  oĩva yvýre.  Oiporavo 12 ita, umi Jacob raʼy, Ñandejárape heʼi vaekue herataha Israel  rérape,  ha heseve omopuʼã altar Ñandejárape oyvyjoʼo pe altar jerekuévo ija haguãicha pype 20 kílo rupi mbaʼe raʼỹi,  ha omoĩ rire hiʼári jepeʼa, oipeheʼã pe tóro raʼy ha omoĩ hiʼári.  Upéi heʼi: —Pemyenyhẽ 4 kambuchi y ha pehekuavo pe mymbahapy  ha jepeʼa ári. Upéva ojapouka mbohapy jey, ha upéicha ojapo hikuái.  Pe y osyry altar jerekuévo ha omyenyhẽmba pe yvykua.  Pe mymbahapy hórape maranduhára Elías oñemboja ha osapukái: “Tupã Abraham, Isaac ha Israel Jára; eikuaauka ko árape ndeha Tupã Israel Ruvicha ha che ne rembiguái, ha ajapoha koʼã mbaʼe nde ere haguére chéve!  Eñeñanduka, che Ruvicha, eñeñanduka ikatu haguã opavave oikuaa ndeha Tupã, ha rehenoiha chupe kuéra ou jey haguã ne ndive!”   Upe vove Ñandejára rata hoʼa, ohapy pe mymbahapy, jepeʼa, ita ha yvy tĩmbo ha ombohypa pe y oĩva yvy kuápe.  Ohechávo kóva opavave ojayvy omboja peve isyva yvýre, ha heʼi: “Ñandejára hína Tupã, Ñandejára hína Tupã!”   Upérõ Elías heʼi chupe kuéra: —Pende pojái Baal maranduhára kuérare, aníke okañy peteĩnte jepe! Ipojái hikuái hese kuéra ha Elías ogueraha ysyry Cisónpe ha upépe oñakãʼombaite.   Upéi Elías heʼi Acábpe: —Tereho ekaru ha heʼu kaguy, cháke oñehendúma hína ama ryapu.   Acab oho okaru ha hoʼu kaguy. Elías katu ojupi yvyty Carmelo ruʼãmeha oñesũvo yvýpe ojayvy oñomi meve hova hetypyʼã paʼũme,  heʼi hembiguáipe: —Tereho ha emaʼẽ yguasu gotyo. Haʼe oho omaʼẽ ha heʼi: —Ndaipóri mbaʼeve. Elías katu heʼi chupe: —Tereho 7 jey.   Upe 7 haguépe, hembiguái heʼi: —Péina amo ojupi hína y guasúgui peteĩ arai che póichante tuicháva! Upérõ Elías heʼi chupe: —Tereho ere Acábpe tojupi ikárrope ha toho ani ojoko chupe ama.   Acab ojupi ikárrope ha oho Jezreélpe. Upe aja pe ára oñemoypytũ arai ha yvytu reheve ha hoʼa ama guasu.   Elíaspe katu Ñandejára omombarete, ojekuʼakua, oñani Jezreel gotyo ha oguahẽ upépe Acab mboyve. Acab omombeʼu Jezabélpe umi mbaʼe Elías ojapo vaekue, ha mbaʼéichapa oñakãʼo Baal maranduhára kuérape.  Upérõ Jezabel heʼika Elíaspe: “Nde ramo Elías, che hína Jezabel! Ha tupã nguéra ta che nupã rasy ndajapói ramo nde rehe koʼẽrõ, kóva ko oraitépe, upe rejapo vaekue peteĩva umi maranduhárare.”   Elías okyhyje, oho pyaʼe upégui, ha osẽ haguã ivaívagui oho Beersébape, oĩva Judápe; upépe oheja hembiguái.  Upéi oho yvy ojeikoʼỹha gotyo ha oguata peteĩ ára pukukue, ha ipahápe oguapy peteĩ yvyra máta guýpe. Omanoséntema voi ha heʼi: “Iporãmante che Jára! Eipeʼa katu che hegui che rekove. Chéko che ru kueraichaguánte avei!”   Oñeno pe yvyra máta guýpe ha oke. Ñandejára remimbou  katu oguahẽ, ha opokóvo hese heʼi chupe: “Epuʼã heʼu.”   Elías omaʼẽ ijerekuévo ha ohecha hupa akã ykére peteĩ mbujape oñembojýva tatapỹi ári ha peteĩ y ryru. Opuʼã hoʼu ha hoyʼu; upéi oñeno jey.  Ñandejára remimbou katu ou jey ha opokóvo hese heʼi chupe: “Epuʼã heʼu, cháke ipuku hína nde raperã.”   Elías opuʼã, hoʼu ha hoyʼu. Ha pe tembiʼu omombarete chupe oguata haguã 40 ára ha 40 pyhare pukukue oguahẽ meve Tupã yvyty Horeb peve.  Oguahẽvo oike peteĩ ita kuápe ha upépe ohasa pe pyhare. Ñandejára katu heʼi chupe: “Mbaʼe piko rejapo ápe Elías?”   Haʼe heʼi: “Ajepyʼapy eterei nde rehe, Tupã che Jára nde puʼakapáva. Israelgua niko opyrũ iñeʼẽnguére, nde reja, oity yvýre nde altar kuéra ha ojukapa ne maranduhára kuérape. Che ñoite apyta ha che reka hikuái che juka haguã.”   Ñandejára heʼi chupe: “Esẽ okápe ha epyta eñemboʼy che renondépe yvyty ári.” Upérõ ohasa Ñandejára, ha peteĩ yvytu ne ratã ha ne mbaretéva ombojaʼo pe yvyty ha ojoka umi ita Ñandejára renondépe; Ñandejára katu noĩri pe yvytúpe. Pe yvytu rire oiko yvy ryrýi ha Ñandejára noĩri avei pe yvy ryrýipe.  Pe yvy ryrýi rire oiko tata rendy ha pe tata rendýpe noĩri Ñandejára. Tata rendy rire katu oñehendu yvytu oipeju vevýi asýva.  Ohendúvo upéva Elías oñomi hova ijahojápe ha osẽ opyta pe itakua reiképe. Upérõ ohendu peteĩ oñeʼẽva ha heʼíva chupe: “Mbaʼe piko rejapo upépe Elías?”   Haʼe heʼi: “Ajepyʼapy eterei nde rehe Tupã che Jára nde puʼakapáva, Israelgua nde reja, oity yvýre nde altar kuéra ha ojuka haguére ne maranduhára kuérape. Che ñoite apyta ha che reka hikuái che juka haguã.”   Upérõ Ñandejára heʼi chupe: “Tereho jey katu reju hague rupi, yvy ojeikoʼỹháme Damasco pegua peve. Tereho ha emoingo Hazaélpe Siria  ruvicha guasúrõ,  ha Jehú, Nimsí reminenópe, Israel  ruvicha guasúrõ, Eliseo Safat raʼy, Abel-Meholá guápe, emoingo maranduhára ramo ne rendaguépe.  Upéicha ramo, upe okañývape Hazael kyse pukúgui ojukáta Jehú, ha pe okañývape Jehú kyse pukúgui ojukáta Eliseo.  Opáichavo ahejáta Israélpe 7.000 tapicha noñesũi vaekue Baal  renondépe ha nohetũi vaekue chupe.”   Elías oho upégui ha ojuhu Eliséope yvy ombojeréva hína. Eliseo renondépe oĩ 12 júnta guéi ha haʼe omboguata pe tapykue pegua. Elías oho hendápe ha oity hiʼári ijahoja.  Upe vove Eliseo oheja hymba guéi kuéra, oho pyaʼe Elías rapykuéri ha heʼi chupe: —Tahána tamombeʼu che ru kuérape ha upéi taha ne ndive. —Ikatu reho, heʼi chupe Elías, ha ne manduʼáke upe nde rehe ajapo vaekue.  Eliseo oho ha ojuka mokõi tóro, oiporu pe júgo jepeʼa ramo, ombojy pe soʼo ha omongaru igéntepe. Upéi oho Elías rapykuéri ha opyta hembiguái ramo. David itujáma ha itujágui iroʼy ojejahoʼive ramo jepe.  Upérõ hembiguái kuéra heʼi chupe: “Ore ruvicha guasu, tekotevẽ jaheka ndéve peteĩ kuñataĩ oñangareko haguã nde rehe ha oke haguã nde pohéi, jahecha péichapa nombyakumíri nde rete.”   Oheka hikuái peteĩ kuñataĩ porã Israélpe. Ha ojuhu hikuái peteĩ hérava Abisag, táva Sunem pegua, ha ogueraha David rendápe.  Abisag iporã iterei ha oñangareko mburuvicha guasúre, David katu ndoikói hendive.   Upe aja Adonías,  David raʼy, Haguit memby, opuʼã árma ipópe, heʼívo haʼétaha mburuvicha. Oguereko kárro ñorãirõrã, kavaju kuéra ha 50 kuimbaʼe oñangarekóva hese.  Itúva ndeʼíri vaekue chupe mbaʼeve, ha noporandúi chupe arakaʼeve mbaʼérepa ojapo umi mbaʼe ojapóva. Adonías oikove ypy vaekue Absalón rire, ha iporã ha ijuky.  Oñemoĩ vaekue peteĩ ñeʼẽme Joab, Seruiá memby, ha paʼi Abiatar ndive. Umíva oĩ hendive.  Noĩri Adonías ndive paʼi Sadoc, Benaías Joiadá raʼy, maranduhára  Natán, Simí kuimbaʼe David ojeroviaha, ha umi David ñorãirõ irũ ipyʼa guasuvéva.   Umiha árape Adonías ombosakoʼi peteĩ karu guasu, ita guasu Zohélet pegua ykére, oĩva ykua Roguel ypýpe. Ojuka ovecha, tóro ha umi novíllo ikyravéva ha ombojaʼo opa ityvýra David raʼy kuérape, ha opa kuimbaʼe Judá pegua ombaʼapóvape mburuvicha guasúpe guarã,  maranduhára Natán, Benaías, David ñorãirõ irũ nguéra ha ityvýra Salomónpe katu ndojeruréi oho haguã.  Upérõ Natán oñeʼẽ Betsabé, Salomón sy  ndive, ha heʼi chupe: —Ndereikuaái piko Adonías, Haguit memby, ojererekoha David ramo oikuaaʼỹre mbaʼeve ñande ruvicha guasu David?  Ejapo ko haʼétava ndéve resalva haguã nde ha ne memby Salomón rekove.  Tereho David rendápe ha ere chupe: ‘Nde, che ruvicha guasu remeʼẽ vaekue ne ñeʼẽ che memby Salomón oisãmbyhytaha nde rire. Ha mbaʼérepa Adonías oisãmbyhy koʼágã?  Ha nde reñeʼẽ aja David ndive, aikéta che ha ambojoʼavéta upévaregua.’   Upérõ Betsabé oho David rendápe ikotýpe. David ituja itereíma ha sunamíta Abisag oñangareko hese.  Betsabé oñesũ David renondépe ha ojayvy omboja peve isyva yvýre, ha David oporandu chupe: —Mbaʼe piko ojehu ndéve?   Haʼe heʼi chupe: —Nde che ruvicha guasu remeʼẽ vaekue chéve ne ñeʼẽ Tupã nde Jára rérape, che memby Salomón oisãmbyhytaha nde rire.  Adonías katu ojupíma David ramo ha nde, che ruvicha guasu, ndereikuaái upéva.  Ojuka tóro, novíllo ha heta ovecha ha ombojaʼo nde raʼy kuérape; avei paʼi Abiatar ha mburuvicha Joábpe. Nde raʼy Salomónpe katu ndojeruréi oho haguã.  Koʼágã opa Israelgua ohaʼarõ nde erévo mávapa oisãmbyhýta nde rire.  Upeichaʼỹ ramo, nde remano rire che memby Salomón ha che rojejukáta.   Haʼe oñeʼẽ aja David ndive, oike maranduhára Natán,  ha oñemombeʼu mburuvicha guasúpe. Oikévo Natán David rendápe oñesũ henondépe omboja peve isyva yvýre,  ha oporandu chupe: —Nde piko ere raʼe, che ruvicha guasu, Adonías oisãmbyhytaha nde rire?  Ko árape niko haʼe ojuka tóro, novíllo ha ovecha kuéra ha ombojaʼo nde raʼy kuéra, mburuvicha kuéra ha paʼi Abiatárpe. Haʼe kuéra koʼágã okaru ha hoʼu hína kaguy ha osapukái joa: ‘Víva mburuvicha guasu Adonías!’  Opáichavo chéve, paʼi Sadoc, Benaías Joiadá raʼy ha nde raʼy Salomónpe na ore konvidái hikuái.  Nde piko, che ruvicha guasu, ere raʼe ojejapo haguã upéicha remombeʼuʼỹ rehe chéve mávapa pe oisãmbyhýtava nde rire?   David ohenoika upérõ Betsabépe. Oguahẽvo Betsabé David rendápe, opyta oñemboʼy henondépe.  David omeʼẽ chupe péicha iñeʼẽ: —Tupã che Jára rérape, che peʼa vaekue opa jejopy vaígui, ameʼẽ ndéve che ñeʼẽ,  upe haʼe vaekue ndéve Tupã Israel Jára rérape, ajapóta ko árape voi: Ne memby Salomón ojupíta che guapyhápe ha oguapýta che rendaguépe; haʼe oisãmbyhýta che rire.   Betsabé ojayvy David renondépe omboja peve isyva yvýre, ha heʼi hatã: —Toikove opa árape guarã che jára David!   Upéi David ohenoika paʼi Sadoc, maranduhára Natán ha Benaías, Joiadá raʼýpe. Oúvo hendápe,  heʼi chupe kuéra: —Ta pene moirũ mburuvicha kuéra, pehupi che raʼy Salomónpe che mburika ári ha peraha Guihónpe;  paʼi Sadoc ha maranduhára Natán omoingo vove chupe Israel ruvicha guasúrõ, pembopuka turu ha pesapukái: ‘Víva mburuvicha guasu Salomón!’  Upéi pemoirũ chupe ou haguã oguapy che guapyhápe ha toisãmbyhy che rendaguépe; amoingóma chupe Israel ha Judá ruvicha guasúrõ.   Benaías, Joiadá raʼy, heʼi mburuvicha guasúpe. —Ta upéicha ha upéicha teʼi Tupã che ruvicha guasu Jára!  Ha Ñandejára oĩ haguéicha ne ndive, che ruvicha guasu, toĩ avei Salomón ndive, ha haʼe tombotuichave Salomón retã ituichamahágui ne retã, che ruvicha guasu David.   Upéi paʼi Sadoc, maranduhára Natán, Benaías, Joiadá raʼy, ha umi ceretéo ha peletéo kuéra, ohupi Salomónpe David mburika ári ha ogueraha hikuái Guihónpe.  Upépe paʼi Sadoc oguenohẽ tupaógui ñandyry ryru ha omoingo Salomónpe mburuvicha guasúrõ. Upérõ oñembopu turu ha opavave osapukái “Víva mburuvicha guasu Salomón!”  Upéi maymáva omoirũ chupe mimby púpe. Tuicha iterei upe vyʼa, ha haʼete ku yvy oñembojaʼóva mokõi hendápe ojesapukái hatãitégui.   Adonías ha iñirũ nguéra okarupa ramo ha ohendu pe sapukái. Joab ohendúva pe turu pu heʼi: —Mbaʼére piko hína pe ayvu tuichaite oikóva táva guasúpe.   Haʼe oñeʼẽ aja oguahẽ Jonatán, Abiatar raʼy. Adonías heʼi chupe: —Eike katu, nde hína kuimbaʼe ne tenondéva ha oime vaerã reru ñeʼẽ iporãva.   Jonatán heʼi Adoníaspe: —Ndapéichai ete katu ko hína. Ñande ruvicha guasu David omoĩ Salomónpe mburuvicha guasúrõ,  ha heʼi paʼi Sadoc, maranduhára Natán, Benaías, Joiadá raʼy, ceretéo ha peletéo kuéra omoirũ haguã Salomónpe; ha haʼe kuéra ohupi chupe David mburika ári.  Avei paʼi Sadoc ha maranduhára Natán omoingo chupe mburuvicha guasúrõ Guihónpe, ha ou jey hikuái upégui tuicha vyʼa reheve. Upévare oiko távape upe ayvu guasu peẽ pehendu vaekue.  Ha Salomón oguapýma hína David guapyhápe,  mburuvicha kuéra ohóma Davídpe oguerohorývo ha heʼívo chupe: Tupã tomyakã rapuʼã nde raʼy Salomónpe ha tuichamahágui ne retã, tombotuichave hetã itúva. Mburuvicha guasu David voi ojayvy hupápe omombaʼe guasu haguã Tupãme,  ha heʼi: “Tojererohory Tupã, Israel Jára, oheja haguére ko árape peteĩ che ñemoñaréva ojupi che guapyhápe ha che ahecha chupe.”   Adonías irũ nguéra oñepyrũ oryryipa, upéi opavave opuʼã ha isarambipa ojuehegui.  Adonías okyhyje Salomóngui ha oho okañy tupaópe ipojáivo umi altar ratĩre.  Oĩ ohóva heʼi Salomónpe: —Adonías okyhyje nde hegui ha oho okañy altárpe. Ojerure ndéve remeʼẽ haguã ne ñeʼẽ nderejuka moʼãiha chupe.   Salomón heʼi: —Oiko ramo hekópe kuimbaʼéicha, peteĩ iñakã raguénte jepe ndoʼa moʼãi yvýre. Ojekuaa ramo ohekaha ivaíva katu omanóta.  Upéi Salomón heʼi oñerenohẽ haguã pe altárgui. Adonías oho ha ojayvy mburuvicha guasu Salomón renondépe, ha Salomón heʼi chupe oho haguã hógape. Ben-Hadad, Siria ruvicha guasu, ombyaty opa iñorãirõhára kuéra 32 mburuvicha guasu iñirũ nguérava, ikavaju arigua ha ikárro reheve, omongora Samaría ondyry haguã hese.  Israel ruvicha guasu heʼika chupe: “Ere haguéicha, che ha opa mbaʼe arekóva ne mbaʼe hína.”   Umi tembijokuái oho jey Acab rendápe ha heʼi chupe: “Ben-Hadad heʼika: ‘Haʼekáma niko ndéve kuri, remeʼẽ vaerãha chéve ne pláta ha óro, ne kuña kuéra ha nde raʼy kuéra.  Avei koʼẽrõ koʼã óra rupi amondóta mburuvicha kuéra oipyguara haguã nde róga guasu ha ne rembiguái kuéra róga, ogueraha haguã opa mbaʼe oipotáva imbaʼerã.’”   Upérõ mburuvicha guasu Israelgua ohenoika opa myakãhára  tetã guápe ha heʼi chupe kuéra: —Pehecháma mbaʼéichapa ko kuimbaʼe che reka hína, che aĩ ramo jepe ameʼẽ haguãicha chupe che kuña kuéra, che raʼy kuéra ha che pláta ha óro.   —Ani rejepyʼapy hese, heʼi chupe myakãhára kuéra ha opa upépe oĩva.   Upérõ Acab heʼi Ben-Hadad rembijokuáipe: —Peje pende ruvichápe ajapotaha opa mbaʼe heʼi vaekue chéve tenonderã; pe koʼágã ojeruréva katu ndaikatúi ajapo. Umi tembijokuái heʼi péicha Ben-Hadádpe,  ha Ben-Hadad heʼika Acábpe: “Tupã nguéra ta che nupã, opyta ramo Samáriagui yvy tĩmbo oñemeʼẽ haguãicha peteĩ po renyhẽ peteĩ-teĩ che ndive guápe!”   Mburuvicha guasu Israelgua katu heʼika chupe: “Ndaikatúi niko avave heʼi ‘Che puʼaka hese’ oñorãirõ mboyve.”   Ben-Hadad ohendu upéva hoʼu aja kaguy ambue mburuvicha kuéra ndive, umi enramáda guýpe omopuʼãuka vaekue. Upérõ heʼi mburuvicha kuérape: “Ñandyry katu hese!” Ha opavave oñembosakoʼi ondyry haguã pe távare.   Upe aja peteĩ maranduhára oguahẽ Israel ruvicha guasu Acab rendápe ha heʼi chupe: —Ñandejára heʼika ndéve: ‘Rehecha ramo jepe heta itereiha umi oúva ndéve, ko árape che amoĩta umíva nde pópe, reikuaa haguã cheha opa mbaʼe Jára’.   —Ha máva rupípa omoĩta che pópe? —oporandu Acab. —Ñandejára heʼika, mitã rusu kuéra rupi oipytyvõva táva sãmbyhyhára kuérape, —heʼi pe maranduhára. —Ha mávapa ondyry raẽta? —heʼi jey Acab. —Nde, —heʼi chupe pe maranduhára.   Upérõ Acab omaʼẽ umi mitã rusu rehe oipytyvõva táva sãmbyhyhára kuérape ha ojuhu 232. Upéi omaʼẽ Israelgua ñorãirõhára kuérare ha ojuhu 7.000 kuimbaʼe.  Osẽ hikuái asaje pyte, Ben-Hadad ha umi 32 mburuvicha guasu iñirũ nguéra okaʼu aja pe enramáda guýpe omopuʼãuka vaekue,  ha oho tenonde umi mitã rusu kuéra. Ben-Hadad ohendúvo oĩha kuimbaʼe osẽva Samáriagui,  heʼi: “Tahaʼe pyʼa guapýpe, tahaʼe oñorãirõ haguã oúva, aipota peru chéve hekove!”   Umi sãmbyhyhárape oipytyvõva osẽ pe távagui ha hapykuéri Israelgua ñorãirõhára.  Peteĩ-teĩ haʼe kuérava ojuka peteĩ hovái guápe ha sírio kuéra oguevi joa. Israelgua omuña chupe kuéra; sírio kuéra ruvicha guasu Ben-Hadad katu okañy kavaju ári, mbovymi ñorãirõhára kavaju arigua reheve.  Upérõ Israel ruvicha guasu ojeity hiʼári kuéra, oñemombaʼe ikavaju ha ikárro rehe ha heta iterei sírio kuéravape ohundi ete.  Upéi pe maranduhára oho Israel ruvicha guasu rendápe ha heʼi chupe: —Embohetave ne ñorãirõhára kuéra ha emaʼẽ porã mbaʼépa rejapóta, cháke áño haguépe Siria ruvicha guasu ondyry jeýta nde rehe.   Siria ruvicha guasu mburuvicha kuéra katu heʼi chupe: —Israel pegua tupã nguéra niko tupã yvyty pegua meme, ha upéva rehénte ipuʼaka kuri ñande rehe. Ñañorãirõ ramo hendive kuéra ñúme, ñande puʼakáta hese kuéra katu ete.  Ejapo péicha: eipeʼa mburuvicha guasu kuéra ha emoĩ hendaguépe sãmbyhyhára.  Embyaty ñorãirõhára tenondere guaréicha ha péicha avei kavaju ha kárro kuéra. Upéicha ñande puʼakáta hese kuéra. Ben-Hadad ojapo pe haʼe kuéra heʼíva.  Áño haguépe Ben-Hadad ombyaty iñorãirõhára sírio kuéra ha oho Afec gotyo oñorãirõ haguã Israelgua ndive.  Israelgua avei ombyaty iñorãirõhára kuéra, omeʼẽ chupe kuéra hembiʼurã, ha osẽ oñorãirõvo sírio kuéra ndive. Oñemohendávo sírio kuéra rovái ojogua mokõi kavara aty, sírio kuéra katu omyenyhẽmba pe ñu.   Upérõ ou peteĩ maranduhára Israel ruvicha guasu rendápe ha heʼi chupe: —Péicha heʼi Ñandejára: Sírio kuéra heʼi haguére cheha tupã yvyty pegua, ndahaʼeiha tupã ñumegua, ameʼẽta nde pópe ko ñorãirõhára aty guasu. Upéicha reikuaáta cheha opa mbaʼe Jára.   Sírio ha Israelgua oĩ 7 ára aja ojohovái, ha pe 7 haguépe oiko ñorãirõ. Upe árape Israelgua ojuka 100.000 sírio ñorãirõhárava yvy rupigua.  Umi hembýva oho táva Afec gotyo ha pe táva tápia hoʼa hiʼári kuéra ha ojuka 27.000 kuimbaʼépe okañy vaekue ñorãirõgui. Ben-Hadad oho avei pe távape ha okañy ohasávo peteĩ kotýgui ambuépe.   Ha hembiguái kuéra heʼi chupe: —Ojeʼe Israel ruvicha guasu kuéra oporoporiahurerekoha. Ñañemonde upéicha ramo ao vosakuépe, ñamoĩ peteĩ sã ñande ajúri ha jaha Israel ruvicha guasu rendápe, jahecha ndoheja reíripa ñandéve.   Upérõ oñemonde hikuái ao vosakuépe, omoĩ peteĩ sã ijajúri, oho Israel ruvicha guasu rendápe ha heʼi chupe: —Ben-Hadad heʼika ndéve reheja rei haguã chupe. Acab heʼi chupe kuéra: —Oikove gueteri piko? Haʼe niko che ryvy hína!   Umi kuimbaʼe ovyʼa ohendúvo Acab ñeʼẽ ha heʼi chupe: —Ben-Hadad nde ryvy hína! Acab heʼi: —Tapeho pehenói! Ben-Hadad oho Acab rendápe ha Acab ombojupi chupe ikárro teépe.  Ha Ben-Hadad heʼi chupe: —Ameʼẽ jeýta ndéve umi táva che ru oipeʼa vaekue nde rúgui, ha nde ikatúta reñemu Damáscope, che ru oñemu haguéicha Samáriape. —Che katu ahejáta reho jey, heʼi chupe Acab. Upéicha Acab oñoñeʼẽ meʼẽ Ben-Hadad ndive ha oheja chupe oho.   Peteĩ kuimbaʼe katu, haʼéva maranduhára kuéra rehegua, heʼi peteĩ iñirũme oinupã haguã chupe, upéicha heʼikágui Ñandejára. Haʼe katu noinupãséi chupe.  Upérõ pe maranduhára heʼi chupe: —Nderejapói haguére Ñandejára oipotáva, peteĩ león nde jukáta rejeívo che hegui. Ha upéicha ojehu: ojei vove pe maranduháragui, osẽ chupe peteĩ león ha ojuka chupe.   Upéi pe maranduhára ojerure ambue kuimbaʼépe oinupã haguã chupe, ha pe kuimbaʼe oinupã ha mbyepoti heta chupe.  Upérõ pe maranduhára ojehesa jokua ha oho ohaʼarõ tapépe mburuvicha guasúpe.  Mburuvicha guasu ohasávo upe rupi, maranduhára heʼi hatã chupe: —Karai mburuvicha guasu, aĩ kuri ñorãirõháme ha peteĩ ñorãirõhára ogueru chéve peteĩ kuimbaʼe hoʼa vaekue ipópe ñorãirõme, oheja chéve añangareko haguã hese, ha heʼi chéve, okañy ramo che hegui, ajejuka vaerã, térã amyengovia vaerãha hese 3.000 pláta pehẽngue.  Che katu aiko águio pégotyo ha pe kuimbaʼe okañy che hegui. Israelgua ruvicha guasu heʼi chupe: —Ndete voi remombeʼu ne rembiapokue ha eréma mbaʼépa oikóta nde rehe.   Pe maranduhára katu pyaʼe oipeʼa hesa jokuaha ha mburuvicha guasu ohecha kuaa haʼeha peteĩ umi maranduhárava.  Upérõ pe maranduhára heʼi chupe: —Heʼika ndéve Ñandejára: ‘Reheja haguéicha okañy pe kuimbaʼe haʼe heʼi vaekue ojejuka haguã, remyengoviáta nde rekove hekovére, ha ne retãgua hetã guáre.’   Upérõ Israel ruvicha guasu oho Samáriape mbaʼe mbyasy ha pire vai reheve, ha oike hóga guasúpe. Umi ára ohasa ha peteĩ kuimbaʼe Jezreel pegua, hérava Nabot, oguereko iparralty upe távape, Samaría ruvicha guasu Acab róga ykére.  Peteĩ jey Acab heʼi Nabótpe: —Emeʼẽna chéve nde yvy añemitỹ haguã upépe, oĩ niko che róga ykére. Ameʼẽta ndéve hese rejeruréva.   Nabot katu heʼi Acábpe: —Ndaikatúi niko ameʼẽ ndéve che ru yvykue.   Acab oho hógape mbaʼe mbyasy ha pire vai reheve, upe heʼi vaekuére chupe Nabot, heʼi niko nomeʼẽ moʼãiha chupe itúva yvykue. Oguahẽvo oñeno hupápe omaʼẽvo tápia rehe ha ndokaruséi.  Upérõ hembireko Jezabel heʼi chupe: —Mbaʼére piko reñembyasy ha nderekaruséi?   Acab heʼi: —Nabot Jezreel guápe haʼe omeʼẽ haguã chéve iparralty, pe haʼe ojerurévare, ha nomeʼẽséi chéve.   Upérõ hembireko Jezabel heʼi chupe: —Nandéi piko Israel ruvicha guasu? Epuʼã katu ekaru ha ani rejepyʼapy! Che ameʼẽta ndéve Nabot parralty.   Upérõ haʼe ohai kuatiañeʼẽ Acab rérape ha omoĩ hese mburuvicha guasu raʼãnga ha omondo ikuatia myakãhára  ha mburuvicha kuéra Nabot táva guápe.  Ikuatia ñeʼẽme heʼi: “Pemyerakuã jekaruʼỹ ha pemboguapy Nabótpe opavave renondépe.  Upéi pemboguapy henondépe mokõi mbaʼe renduhare japu, heʼítava hese oñeʼẽ vai hague Tupã ha mburuvicha guasúre. Upéi penohẽ okápe ha pejuka pejapívo itápe.”   Umi Nabot táva pegua, myakãhára ha mburuvicha kuéra, ojapo upe Jezabel heʼíva ikuatiápe:  Omyerakuã hikuái jekaruʼỹ ha omboguapy Nabótpe opavave renondépe.  Upéi oguahẽ mokõi mbaʼe renduhare japu heʼíva opavave rovake Nabot rehe, oñeʼẽ vai hague Tupã ha mburuvicha guasúre. Upérõ oguenohẽ hikuái chupe táva rokápe ha ojuka ojapívo itápe.  Upéi heʼika hikuái Jezabélpe Nabot ojejapi hague itápe ha omano hague.   Jezabel oikuaa vove, heʼi Acábpe: —Tereho katu ha ereko ne mbaʼerã pe parralty Nabot nomeʼẽséi vaekue ndéve. Nabot omanóma.   Acab oikuaávo Nabot omano hague, oho ha oñemombaʼe iparraltýre.  Upérõ Ñandejára oñeʼẽ Elías Tisbé guápe ha heʼi chupe:  “Tereho pyaʼe Israel ruvicha guasu Acab rendápe oikóva Samáriape. Koʼágã oĩ hína Nabot parraltýpe, oho haguépe oñemombaʼe haguã hese.  Acab heʼi Elíaspe: —Che topa jeýma piko nde, na nde aʼéi etéva che rehe? Elías heʼi chupe: —Rotopa jey. Ha rejapo haguére pe Ñandejára oipotaʼỹva, ápe aime roinupã haguã.  Upévare péicha heʼi Ñandejára: ‘Arúta nde ári ivaíva ha ahundíta opa ne ñemoñare. Ahundíta opa ne ñemoñare kuimbaʼéva Israélpe oĩva.  Hiʼarive ajapóta nde rogagua rehe upe ajapo vaekue Jeroboam Nabat raʼy ha Baasá Ahías raʼy rogagua rehe che mbopochy haguére ha rejapouka haguére ivaíva Israel guápe’.  Jezabel rehe katu heʼika Ñandejára: ‘Jagua kuéra hoʼúta Jezabélpe Jezreel ñúme.’   Ha umi nde rogagua omanóvape távape hoʼúta jagua, ha umi ñúme omanóvape hoʼúta yryvu.  (Ndaipóri vaekue avave ojapóva ivaíva ojapo haguéicha Acab ombojeroviase haguére hembireko Jezabélpe.  Ojapo heta mbaʼe ijaheipy oikóvo tupã guaʼu kuéra rembiguái ramo, oiko haguéicha amorréo kuéra Ñandejára omosẽ vaekue Israelgua renonderãgui.)   Acab ohendúvo opa koʼã mbaʼe, omondoro ijao ñembyasýgui, oñemonde ao vosakuépe ha ndoʼuvéi mbaʼeve. Oke koʼã ao reheve ha ndovyʼavéi ete.  Upérõ Ñandejára heʼi Elíaspe:  “Nderehechái piko mbaʼéichapa Acab oñemomirĩ che renondépe? Oñemomirĩ haguére che renondépe, ndajapo moʼãi ivaíva hogagua rehe haʼe oikove aja, itaʼýra oikove ajánte uvei ajapóta.” Mbohapy áño ohasa oñorãirõʼỹ rehe oñondive sírio ha Israelgua.  Mbohapy áño haguépe katu Judá ruvicha guasu Josafat oho Israel ruvicha guasu rendápe.  Ha Israel ruvicha guasu heʼi mburuvicha kuérape: —Peikuaáma Ramot Galaadgua ñane mbaʼeha. Ñahaʼãna upéicha ramo jaipeʼa mburuvicha guasu sírio poguýgui.   Ha Josafátpe oporandu: —Che moirũtapa ñandyry haguã Ramot Galaadgua rehe? Josafat heʼi chupe: —Che ha che ñorãirõhára roime ne ndive ha ne ñorãirõhára ndive.  Opáichavo eporandu  raẽ Ñandejárape.   Israel ruvicha guasu ombyaty maranduhára  Israel guápe, umíva 400 rupi, ha oporandu chupe kuéra: —Andyrýtapa Ramot Galaad guáre, térãpa nahániri? Haʼe kuéra heʼi chupe: —Endyry katu! Ñandejára omoĩta chupe kuéra nde pópe.   Josafat katu oporandu: —Ndaipóripa ápe ambue Ñandejára maranduhára ñaporandu haguã chupe?   Israel ruvicha guasu heʼi Josafátpe: —Oĩve hína peteĩ ha haʼe rupi ikatu ñaporandu Ñandejárape: upéva hína Micaías, Imla raʼy. Che katu ndachaʼéi hese; arakaʼeve ndeʼíri chéve mbaʼeve iporãva, ivaíva meménte osẽ ijurúgui. Josafat katu heʼi chupe: —Ani ere upéicha.   Upérõ mburuvicha guasu Israelgua ohenói hembiguáipe ha heʼi chupe: —Pyaʼéke tou Micaías, Imla raʼy.   Mokõive mburuvicha guasu, pe Israelgua ha Josafat Judagua, oñemonde ijao jeguápe ha oguapy iguapyhápe pe ijyvatevehápe Samaría reiképe, ha umi maranduhára omeʼẽ imomarandu henondépe kuéra.  Sedequías, Quenaaná raʼy, ojapo raʼe ijupe vaka ratĩ fiérro guigua ha osapukái: “Péicha heʼi Ñandejára: ‘Koʼã vaka ratĩme rendyrýta sírio kuérare ha rehundipáta.’”  Ha opa maranduhára péichante avei oñeʼẽ. Heʼi hikuái mburuvicha guasúpe: “Endyry Ramot Galaadgua rehe ha nde puʼakáta hese, Ñandejára omeʼẽtagui ndéve pe táva.”   Pe oho vaekue Micaías piári heʼi chupe: —Opa maranduhára, oĩ haguéicha, heʼi mburuvicha guasúpe iporãva. Eñeʼẽke avei haʼe kuéraicha ha ere iporãva.   Micaías heʼi chupe: —Ñandejára rérape haʼe ndéve pe Ñandejára heʼikávante haʼétaha!   Upéi oho mburuvicha guasu rendápe ha haʼe oporandu chupe: —Micaías, rondyry vaerãpa Ramot Galaad guáre, térãpa nahániri? Ha Micaías heʼi: —Endyry katu ha nde puʼakáta hese, Ñandejára omeʼẽtagui ndéve.   Mburuvicha guasu katu heʼi chupe: —Mboy jey piko haʼe vaerã ndéve remombeʼu haguã chéve upe añeteguánte Ñandejára rérape?   Upérõ Micaías heʼi: “Ahecha opa Israelgua, isarambi umi kaʼaguýre, ovecha herekuaʼỹ vaicha. Ha Ñandejára heʼi kuri: ‘Koʼãva ndaijárai; toho jey katu hikuái, pyʼa guapýpe hóga kuérape.’”   Israel ruvicha guasu heʼi Josafátpe: —Haʼéma ndéve kuri ko kuimbaʼe arakaʼeve ndeʼíriha iporãva; ivaívante voi!   Micaías heʼive: —Pe ere vaekuére, ehendu Ñandejára ñeʼẽ: Ahecha Ñandejára oguapy ramo iguapyhápe ha opa umi yvága pegua oñemboʼy ijyke rehe ijakatu ha ijasu gotyo.  Upérõ Ñandejára oporandu mávapa ohóta omokyreʼỹ Israel ruvicha guasu Acábpe ondyry haguã Ramot Galaadgua rehe ha hoʼa upépe. Oĩ heʼíva peteĩ mbaʼe ha oĩ heʼíva ambue.  Peteĩ espíritu katu oho oñemboʼy Ñandejára renondépe ha heʼi ojapotaha upéva. Ñandejára oporandu chupe mbaʼéichapa ojapóta,  ha pe espíritu heʼi omoingetaha japu opa mburuvicha guasu maranduhára akãme. Ha Ñandejára heʼi chupe: ‘Upéicha ko añete rembotavýta chupe. Tereho katu ejapo’.  Ha koʼágã reikuaáma Ñandejára omoĩ hague espíritu japu koʼã ne maranduhára jurúpe ha péicha ne runditaha.   Upérõ Sedequías, Quenaaná raʼy, ohovapete Micaíaspe ha heʼi chupe: —Mamo rupi piko oho che hegui Ñandejára espíritu oñeʼẽ haguã ndéve?  Micaías heʼi chupe: —Reikuaáta hína reiko ramo rekañy peteĩ kotýgui ambuépe.   Upérõ Israel ruvicha guasu heʼi: —Peraha Micaías táva sãmbyhyhára Amón ha che raʼy Joás rendápe,  ha peje chupe kuéra ko haʼekáva: tomoinge ko kuimbaʼe koty ypytũme ha mbujape ha ýnte toʼu, che aju jey peve ñorãirõhágui che puʼaka rire che mbohováivare.   Micaías katu heʼi jey: “Reju ramo ñorãirõhágui ere haguéicha, Ñandejára noñeʼẽi raʼe che juru rupi.”   Ha péicha Israel ruvicha guasu ha Josafat Judá ruvicha guasu oho Ramot Galaadgua gotyo.  Ha Israel ruvicha guasu heʼi Josafátpe: —Aipeʼáta che ao aike haguã ñorãirõme ajekuaaʼỹre, nde katu emonde che ao. Upéicha Israel ruvicha guasu oike ñorãirõme ojekuaaukaʼỹre.  Siria ruvicha guasu katu heʼi raʼe umi 32 kárro arigua ruvicha kuérape: “Ani pendyry avavére, Israel ruvicha guasu rehénte pendyry.”  Umi kárro arigua ruvicha kuéra ohechávo Josafátpe oimoʼã Israel ruvicha guasuha ha omongora chupe ondyry haguã hese. Upérõ Josafat osapukái ojerurévo pytyvõ,  ha haʼe kuéra ohechávo ndahaʼeiha Israel ruvicha guasu, nomuñavéi chupe.  Peteĩ ñorãirõhára katu opoi reínte peteĩ huʼy. Pe huʼy oike Israel ruvicha guasu pytiʼa moʼãha paʼũ rupi ha oikutu vai chupe. Upérõ Acab heʼi ikárro rerekuápe: —Embojere nde kárro ha che renohẽ ñorãirõhágui, cháke ajekutu vai.   Oñeñorãirõ mbarete pe ára pukukue, ha Israel ruvicha guasu ojeguereko ñemboʼyhápe ikárrope ombohovái haguã sírio kuérape. Kaʼaru katu omano, pe huguy niko osyry ikárrogui.  Kuarahy oikévo, ñorãirõhára kuéra heʼi joa ojupe; “Jahapa katu, peteĩ-teĩ ñande rógape,  omanóma mburuvicha guasu!” Upérõ mburuvicha guasu ojereraha Samáriape ha upépe oñeñotỹ.  Upéi ikárro ojejohéi Samaría y noʼõme, ojahuhápe kuña reko vai, ha jagua kuéra oheréi Acab ruguykue, Ñandejára heʼi haguéicha.   Acab rekovekue, opa mbaʼe ojapo vaekue, hóga guasu jegua rehegua, táva kuéra omopuʼã vaekue, ojehai Israel ruvicha guasu kuéra kuatiápe.  Acab omano ha hendaguépe oisãmbyhy itaʼýra Ocozías.   Áño 4 oisãmbyhy haguépe Acab Israélpe, Josafat Asá raʼy oñepyrũ oisãmbyhy Judápe.  Oguereko upérõ 35 áño ha oisãmbyhy 25 áño Jerusalénpe. Isy héra Azubá, Silhí rajy.   Josafat oiko hekópe itúva Asá oiko haguéicha. Hembiapo porã Ñandejára renondépe.  Opáichavo umi tekoha tetãgua omymbajuka  ha ohapyhápe insiénso tupã guaʼu kuérape ndojepeʼái.   Josafat oñoñeʼẽ meʼẽ Israel ruvicha guasu ndive.  Hekovekue, imbaʼe mombeʼupyrã, umi ñorãirõ haʼe oike haguépe, ojehai Judá ruvicha guasu kuéra kuatiápe.   Josafat upe omosẽ vaekue tetãgui omoĩvape kilómbo tupaópe oñemombaʼe guasu haguã tupã guaʼu kuéra. Itúva Asá ndoipeʼapái vaekue umíva.  (Edómpe ndaipóri vaekue upérõ mburuvicha guasu, táva ñangarekohánte oĩ).  Josafat ojapouka avei várko umi Tarsis peguáicha ogueruka haguã óro Ofírgui, ha ndaikatúi ojegueru opẽmba haguére Esión-Guéberpe.  Upérõ Ocozías, Acab raʼy, ojerure vaekue Josafátpe oheja haguã igénte kuéra omoirũ imbaʼévape umi ivárkope, Josafat katu ndohejái.   Josafat omano ha oñeñotỹ itúva ypykue David távape. Upéi oisãmbyhy hendaguépe itaʼýra Joram.   Áño 17 oisãmbyhy hague Josafat Judápe, Ocozías Acab raʼy oñepyrũ oisãmbyhy Israel retã Samáriape, ha oisãmbyhy mokõi áño aja.  Hembiapo vai Ñandejára renondépe oguata haguére itúva, isy ha Jeroboam Nabat raʼy rape rupi, ojapouka vaekue ivaíva Israel guápe.  Hiʼaguĩma ramo hiʼára paha, David oheko mboʼe itaʼýra Salomónpe kóicha:  “Che aháma upe tape ohoha rupi opavave. Ta nde pyʼa guasu ha eikóke kuimbaʼéicha.  Upévare eiporu nde katupyry ha ani reheja chupe omano pyʼa guapýpe.  Umi Barzilai Galaad  pegua raʼýre katu eñangareko porã ha tokaru ne ndive ne mesápe; haʼe kuéra niko che moʼã vaekue akañy ramo guare nde rykeʼy Absalóngui.  Oĩ avei hína ne ndive Simí, Guerá raʼy, Benjamín guáva, táva Bahurim pegua. Haʼe pe ojahéi vai ete vaekue che rehe aha ramo guare Mahanaim gotyo.  Opáichavo, upe rire oho vaekue che ruguãitĩvo ysyry Jordánpe ha ameʼẽ mante vaerã kuri chupe che ñeʼẽ ndajuka moʼãiha.   Aníke reheja rei chupe. Nde ne akã porã hína ha reikuaáta mbaʼépa rejapo hese. Ehaʼãke toñemboguejy yvy kuápe iñakã rague morotĩ oñemopytã pyre huguýpe.”   David omano ha oñeñotỹ itúva kuéra ypykue ndive David távape.  Oiko Israel ruvicha guasúrõ 40 áño pukukue, umívagui 7 Hebrónpe ha 33 Jerusalénpe.   Upéi oisãmbyhy Salomón itúva David rendaguépe,  ha ndaipóri omongúiva chupe iguapyhágui.   Adonías, Haguit memby, oho Betsabé, Salomón sy, rendápe. Haʼe oporandu chupe: —Iporãva piko hína upe nde rerúva che rendápe? —Hẽe, —heʼi haʼe.  Ha heʼive: —Areko haʼe vaerã ndéve. —Ere katu, —heʼi haʼe.   Nde reikuaa, —heʼi Adonías—, ko tetã che mbaʼe rangueha, ha opa Israelgua ohaʼarõ hague chetaha mburuvicha guasu. Pe mburuvicha guasu reko katu ojei che pógui ha oñemeʼẽ che ryvýpe, Ñandejára omeʼẽ haguére chupe.  Koʼágã aju ajerure ndéve peteĩ mbaʼénte, ha aipota remeʼẽ chéve. —Eñeʼẽ, —heʼi haʼe.   Adonías heʼi: —Aipota rejerure mburuvicha guasu Salomónpe tomeʼẽ chéve Abisag sunamíta che rembirekorã. Nde rejerure ramo, haʼe omeʼẽta katuete.   —Iporã. Añeʼẽta Salomónpe nde rehe, —heʼi Betsabé.   Upérõ Betsabé oho oñeʼẽ mburuvicha guasu Salomón ndive, Adonías rehe. Mburuvicha guasu opuʼã ohuguãitĩvo isýpe ha ojayvy henondépe. Upéi oguapy jey iguapyhápe ha ogueruka peteĩ guapyha isýpe guarã. Ha oguapy Betsabé imemby akatúa gotyo,  ha heʼi chupe: —Ajerurese ndéve peteĩ mbaʼe, ha aipota remeʼẽ chéve. Heʼi chupe Salomón: —Ejerure reipotáva, che sy, ha ameʼẽta ndéve katuete.   Heʼi chupe isy: —Emeʼẽna Abisag, ku sunamíta, nde rykeʼy Adoníaspe hembirekorã.   Heʼi Salomón isýpe: —Mbaʼére piko rejerure sunamíta Abisag Adoníaspe guarã? —Mbaʼére piko nderejeruréi mandi voi ameʼẽ haguã chupe che retã, haʼégui che rykeʼy ha oĩgui hendive paʼi Abiatar ha Joab, Seruiá memby?   Upe rire mburuvicha guasu Salomón omeʼẽ iñeʼẽ Ñandejára rérape heʼívo: “Tupã ta che nupã nomanói ramo Adonías ko heʼi vaekuére!  Ñandejára che moĩ vaekue che ru David guapyhápe, ha omohendáta avei upépe che ñemoñarépe omeʼẽ haguéicha iñeʼẽ. Hérape ameʼẽ che ñeʼẽ, Adonías omanotaha ko árape voi!”   Upepete voi heʼi Benaías, Joiadá raʼýpe, ojuka haguã Adoníaspe, ha haʼe oho ha ojuka chupe.  Paʼi Abiatárpe katu Salomón heʼi: “Tereho koʼágui ne retã Anatótpe! Iporã vaerã moʼã rejejuka. Che katu ndorojuka moʼãi, reroja haguére Tupã che Jára karameguã che ru David renondépe  ha rehasa asy haguére ijykére”.   Upéicha Salomón omosẽ Abiatárpe ipaʼi rekógui ha oiko pe Ñandejára heʼi vaekue Sílope Elí róga guáre.   Joab oñemoĩ raʼe Adonías ndive, Absalón ndive katu nahániri. Upévare Joab oikuaa vove koʼã mbaʼe, okañy tupaópe ha oñemoʼã altar ykére.  Oñemombeʼu mburuvicha guasu Salomónpe Joab okañy hague tupaópe ha oñemoʼã altar ykére. Upérõ Salomón omondo Benaías, Joiadá raʼýpe, ojuka haguã chupe,  ha Benaías oho tupaópe ha heʼi Joábpe: —Mburuvicha guasu oipota resẽ upégui. Joab katu heʼi: —Nahániri! Koʼápe amanóta! Benaías oho mburuvicha guasu rendápe ha omombeʼu pe Joab heʼikáva.  Mburuvicha guasu heʼi: —Jajapo oipotaháicha. Ejuka ha eñotỹ chupe. Upéicharõ ojejohéita che ru rógagui ha che avei che potĩta pe kyʼágui Joab omona vaekue ore rehe oporojuka reiete ramo guare.  Ñandejára oitýta hiʼári iñemano, ojuka haguére, oikuaaʼỹre che ru, mokõi kuimbaʼépe ijohéi pyréva ha heko porãvéva chugui: Abner, Ner raʼy, Israel ñorãirõhára ruvicha, ha Amasá, Jéter raʼýpe, Judá ñorãirõhára ruvicha.  Joab ha iñemoñare ári hoʼáta ijejukakue opa árape guarã. Ñandejára pyʼa guapy katu oĩta David ha iñemoñare ndive opa árape guarã.   Upérõ Benaías oho ha ojuka Joábpe. Ha Joab oñeñotỹ hógape, yvy ojeikoʼỹháme.  Upéi Salomón omoĩ Benaíape ñorãirõhára ruvichárõ Joab rendaguépe, ha paʼi Sadócpe Abiatar rendaguépe.  Upe rire ohenoika Siméipe ha heʼi chupe: —Emopuʼã nde rogarã Jerusalénpe reiko haguã upépe, ha aníke resẽ mamove gotyo,  cháke resẽha ára ha rehasa ysyry Cedrón mboypýri, tereikuaa porãke remanotaha katuete, ha nde ári hoʼáta ne mano.   Simí heʼi mburuvicha guasúpe: —Iporã. Ajapóta ere haguéicha che ruvicha guasu. Simí oiko are Jerusalénpe.  Mbohapy áño rire katu, mokõi hembiguái okañy ha oho oiko Gat pegua mburuvicha guasu Aquís, Maacá raʼy ndive. Oñemombeʼu Siméipe mokõi hembiguái oĩha Gátpe,  upérõ opuʼã, ombyape hymba vúrro ha oho Gátpe, oĩháme Aquís, hembiguái kuéra rekávo.  Salomón oikuaa Simí osẽ hague Jerusaléngui Gátpe ha ou jeymaha.  Upérõ Salomón ohenoika Siméipe ha heʼi chupe: —Ameʼẽka vaekue ndéve ne ñeʼẽ Ñandejára rérape, ha romomarandu vaekue resẽha ára Jerusaléngui remanotaha katuete. Ha ere vaekue chéve iporãha ha rejapotaha che haʼéva, ajépa?  Mbaʼérepa nderejapói ne ñeʼẽ remeʼẽ vaekue Ñandejárape ha nderejapói haʼe vaekue ndéve?  Reikuaa porã iterei mbaʼeichaite pevépa ne aña raʼe che ru David ndive. Upévare ivaíva rejapo vaekue, Ñandejára ombou ne akã ári.  Mburuvicha guasu Salomón katu ojehovasáta ha David guapyha opyta hatãta opa árape guarã Ñandejára renondépe.   Upéi Salomón oñeʼẽ Benaías, Joiadá raʼýpe, ha haʼe osẽ ha ojuka Siméipe. Upéicha opyta hatã upe tetã Salomón poguýpe. Salomón oiko Egipto ruvicha guasu faraón génte ramo. Omenda itajýra rehe ha ogueraha chupe David távape ojejapo aja hóga guasu ha tupao, ha oñemopuʼã aja pe tápia Jerusalén jere rehegua.  Tetãguára katu oikuaveʼẽ imymbajuka  ijyvateha  rupi noñemopuʼãigui gueteri tupao Ñandejárape guarã.   Salomón ohayhu Ñandejárape ha ojapo umi tembiapoukapy oheja vaekue itúva David; haʼe voi jepe oikuaveʼẽ mymbajuka ha aysy ryakuã porã umi tenda yvate rupi.  Haʼe oho voi avei Gabaónpe oikuaveʼẽ haguã mymbajuka, upéva haʼégui upe ijyvate itenondevéva. Ha oikuaveʼẽ jepi upépe 1.000 mymbahapy.    Peteĩ pyhare Gabaónpe, Ñandejára ojechauka Salomónpe iképe, ha heʼi chupe: “Ejerure reipotáva ha ameʼẽta ndéve.”   Salomón heʼi chupe: “Nde pyʼa porãite vaekue niko ne rembiguái che ru David ndive, haʼe oguata haguére nde rape rupi teko jeroviaha, teko joja ha pyʼa potĩme. Upévare rehayhu chupe ha remeʼẽ chupe peteĩ itaʼýra oguapy haguã iguapyhápe, koʼágã ojehu haguéicha.  Nde, Tupã che Jára, che moĩ aisãmbyhy haguã che ru David rendaguépe, jepe ramo che mitã rusu aikuaa guasuʼỹva gueteri mbaʼeve.  Ha amyakã upe tetã nde reiporavo vaekue. Umi ne tetãgua niko heta iterei, ykatuʼỹva jaipapa.  Emeʼẽna chéve katupyry ha akã porã aisãmbyhy haguã ne retã guápe, aikuaa haguã iporãva ha ivaíva; ỹrõ piko máva oisãmbyhýta hetaite ne retã guápe?”   Ñandejárape ombovyʼa ko ojeruréva Salomón,  ha heʼi chupe: rejerure haguére chéve kóva, ha ndahaʼéi jeikove puku, térã mbaʼeta, térã nde rehe ijaʼeʼỹva omano haguã, rejerure uvei katupyry ha akã porã reporohendu ha reisãmbyhy kuaa haguã,  ajapóta rejerure vaekue: ameʼẽta ndéve arandu ha akã porã, oguerekoʼỹ haguéicha avaveichagua mburuvicha guasu ne mboyve guare ha oguerekoveʼỹtava avave nde riregua.   Upéva ári, ameʼẽta avei ndéve mbaʼeta ha teko jajaipa nderejeruréi vaekue, ha péicha rupi, reikove aja pukukue, ndaipóri moʼãi mburuvicha guasu ndeichagua.  Ha rejapo ramo che rembipota ha che rembiapoukapy, ojapo haguéicha nde ru David, ameʼẽta avei ndéve jeikove puku.”   Opáyvo Salomón ohecha kuaa ohecha hague upéva iképe. Ha oguahẽvo Jerusalénpe, oho oĩháme Ñandejára karameguã ha oikuaveʼẽ mymbahapy  ha mymbajuka  joajurã. Upéi ojapo karu guasu opavave mburuvichápe guarã.   Umiha árape oho mburuvicha guasu rendápe mokõi kuña reko vai. Oguahẽvo hikuái hendápe,  peteĩ haʼe kuérava heʼi: —Nde, che ruvicha guasu, ko kuña ha che niko roiko oñondive peteĩ ógape, ha ógape oiko aja che ndive, ché che memby.  Mbohapy ára haguépe, haʼe avei imemby. Ore añónte roĩ ha ndaipóri avave ore ndive upe ógape,  ha peteĩ pyharépe omano ko kuña memby, haʼe oñeno haguére hiʼári.  Upérõ haʼe opuʼã pyhare pyte, che ake aja, oipeʼa che pohéigui che memby ha omoñeno hendive, omoĩvo che pohéi imemby omano vaekue.  Pyhareve apuʼãvo amokambu haguã che memby, ahecha omano hague. Ha ára sakãme amaʼẽ porãvo hese, ahecha kuaa ndahaʼeiha che memby.   Pe ambue kuña heʼi: —Nahániri, che memby pe oikovéva, ne mbaʼe katu pe omanóva. Ha pe peteĩha ombohovái: —Nahániri, ne memby pe omanóva ha che mbaʼe pe oikovéva. Ha péicha oñoñeʼẽ joapi hikuái mburuvicha guasu renondépe.  Upérõ mburuvicha guasu heʼi ipyʼapýpe: “Kóva heʼi imembyha pe oikovéva ha hapicha mbaʼeha pe omanóva; ha pe hapicha upeichaiténte avei heʼi hese!”  Upéi heʼi: —Peru chéve peteĩ kyse puku! Ojegueru chupe upe kyse puku,  ha heʼi: —Pembojaʼo mbytépe pe mitã oikovéva ha pemeʼẽ peteĩ-teĩme peteĩ imbytere.   Pe mitã oikovéva sy katu ojepyʼapy eterei imemby rehe ha heʼi: —Anína, che ruvicha guasu! Ani rejuka pe mitã oikovéva! Emeʼẽ uvei ko kuñáme! Pe ambue katu heʼi: —Tahaʼeʼỹ che mbaʼerã térã ne mbaʼerã. Toñembojaʼo katu!   Upémarõ mburuvicha guasu heʼi: —Pemeʼẽ amo kuñáme pe mitã oikovéva. Ani pejuka. Haʼe niko isy tee.   Opa Israelgua ohendu mbaʼéichapa oporombojovake raʼe mburuvicha guasu ha ojapo chupe tuicha mbaʼérõ, ohechágui Ñandejára omoarandu hague chupe oporombojovake haguã. Salomón oiko opa Israel ruvicha guasúrõ.  Ha mburuvicha kuéra hendive oĩva, koʼãva vaekue: Azarías, paʼi Sadoc raʼy,  Elihóref ha Ahías, Sisá raʼy kuéra, mbaʼe haihára; Josafat, Ahilud raʼy, mburuvicha guasu pytyvõhára;  Benaías, Joiadá raʼy, ñorãirõhára ruvicha; Sadoc ha Abiatar, paʼi kuéra.  Azarías, Natán raʼy, mbaʼe ñangarekohára; Zabud, paʼi Natán raʼy, mburuvicha guasu irũ tee;  Ahisar, mburuvicha guasu róga rerekua, ha Adoniram, Abda raʼy, mbaʼapohára ruvicha.   Salomón oguereko 12 mbaʼe rereko rerekua Israel pýre, oguerúva mburuvicha guasu ha hogagua kuérape opa mbaʼe oikotevẽva. Peteĩ-teĩ haʼe kuérava omoĩ vaerã opa mbaʼe oñekotevẽva mburuvicha guasu rógape, peteĩ mes aja áñope.  Ãva vaekue umi 12 mbaʼe rereko rerekua: Ben-Hur, Efraín yvyty kuérape;   Ben-Déquer, Macás, Saalbim, Bet-Semes, Elón ha Bet-Hanánpe;   Ben-Hesed, Arubot ha avei Sócope ha opa tetã Héferpe;   Ben-Abinadab, opa Dor yvýpe; hembireko vaekue Tafat, Salomón rajy;   Baaná, Ahilud raʼy, Taanac, Meguido ha opa Bet-Seánpe, oĩva Saretán ypýpe, Jezreélgui sur gotyove, Bet-Seán guive Abel-Meholá peve, Jocmeam amo gotyove;   Ben-Guéber, Ramot Galaad guápe, oguerekóva ipo guýpe umi tavaʼi Galaadgua, Jaír Manasés raʼy mbaʼéva; avei umi yvy Argob pegua, oĩva Basánpe, oĩháme 60 táva guasu itápia ha imbotyha vrónseva;   Ahinadab, Idó raʼy, upe Mahanaímpe;   Ahimaas, omenda vaekue Salomón rajy Basemat rehe, Neftalí yvýpe;   Baaná, Husai raʼy, Aser ha Alot yvýpe;   Josafat, Parúah raʼy, Isacar yvýpe;   Simí, Elá raʼy, Benjamín yvýpe;   Guéber, Urí raʼy, Gad yvýpe, Sihón amorréo ruvicha guasu ha Og Basán ruvicha guasu retã. Oĩ avei peteĩ mbaʼe rereko rerekua kuéra ruvicha.   Judá ha Israelgua kuéra heta iterei, yvykuʼi raʼỹi yguasu rembeʼýpe guáicha. Heta oĩ tembiʼu ha kaguy ha ojevyʼa. Salomón poguýpe oĩ opa umi tetã oĩva ysyry Éufrates guive filistéo retã meve, ha Egipto rembeʼy peve,  umíva ohepymeʼẽ chupe ohechauka haguã oĩha ipo guýpe ha opyta ipo guýpe haʼe oikove aja pukukue.  Opa ára ojegueru Salomónpe 6.600 kílo trígo kuʼi poravo pyre, 13.200 kílo trígo kuʼi,  ha 10 tóro oñemongyra pyre, 20 tóro ñúme oñemongarúva ha 100 ovecha, ojepapaʼỹre guasu, guasu vira, guasu pytã ha ryguasu kuéra ikyra porãva.  Umi mbaʼe rereko rerekua ojopyru jepi hembiapópe; peteĩ-teĩ oñangareko vaerã peteĩ mes pukukue oĩ haguã arakoʼẽre mburuvicha guasu rógape opa mbaʼe oikotevẽva mburuvicha guasu ha imbohupa kuéra.  Ha oguerahauka jepi avei, ojeʼehápe chupe kuéra, seváda ha umi kavaju ha mymba kuéra rembiʼurã.   Tupã omeʼẽ avei Salomónpe arandu ha akã porã ijojahaʼỹva ha mbaʼe kuaa hetaite, yvykuʼi raʼỹi yguasu rembeʼýpe guáicha.  Salomón iñaranduve karai arandu kuéra Egiptogua ha kuarahy resẽ gotyo guágui.  Iñaranduve opa kuimbaʼe arandúgui: iñaranduve Etán, Zérah ñemoñarégui; Hemán, Calcol ha Dardá, Mahol raʼy kuéragui. Herakuã ojepyso opa tetã nguéra ijerére oĩva rupi.  Ijurúgui osẽ 3.000 ñeʼẽnga ha ohai 1.005 ñeʼẽ yvoty.   Oñeʼẽ opaichagua yvyra máta guiguáre, kuriʼy Líbano pegua guive, kaʼavo tápiare okakuaáva peve; oñeʼẽ avei mymba, guyra, hyére otyryrýva ha pira kuéra guiguáre.  Opa tetã yvy arigua guio, oñehendu haguépe Salomón arandukue guigua, ojeju oñehendúvo iñeʼẽ.   Hiram, Tiro ruvicha guasu, oikuaa vove oñemoingo hague mburuvicha guasúrõ Salomón itúva David rendaguépe, omondo hendápe hembijokuái; Hiram niko ojapo vaekue Davídpe tuicha mbaʼérõ.  Upérõ Salomón heʼika Hirámpe:  “Reikuaáma che ru David ndaikatúi hague omopuʼã tupao Ñandejára Ijárape, hetaite ñorãirõ paʼũme ojejuhu haguére, Ñandejára omoĩ meve ipo guýpe opa umi hese oñemoĩvape.  Ha koʼágã Ñandejára che Jára omeʼẽ oréve pyʼa guapy opa rupigua ndive, ndaipóri niko avave oñemoĩva ore rehe ha ndaipóri avei mbaʼeveichagua jejopy vai.  Salomón omoñepyrũ tupao apo, oĩvoma irundy áño Israel ruvicha guasúrõ, upe mes héravape Ziv, haʼéva mes mokõiha áño pegua, ojapórõ 480 áño Israelgua osẽ hague Egíptogui.  Pe tupao omopuʼãva Ñandejárape guarã mburuvicha guasu Salomón, ipuku 27 métro, ipe 9 métro ha ijyvate 13 métro imédio.  Pe tupao rogaguy oĩva henondépe ipuku ha ipe 9 métro, tupao pekuéicha, ha tupao reiképe katu ipe 4 métro imédio.  Salomón omoĩ avei tupaópe ovetã réha reheve.  Omopuʼã avei koty kuéra tupao ykére mokõive henda guio ha hapykuépe avei, oĩva upe tápia omongoráva tupao ijerekuévo ha pe tupao tápia paʼũme.  Opa ijerekuévo ojapo mbohapy koty ojoʼári; pe iguy pegua ipe 2 métro 25 sentímetro, pe mbyte pegua 2 métro 70 sentímetro ha pe yvategua 3 métro 15 sentímetro, oka guio niko omomichĩve vaekue pe tupao tuichakue, ani haguã omoinge umi víga tupao tápiape.  Pe tupao ñemopuʼãme ojeporu ita ñemosỹimbyre ha péicha noñehendúi martíllo térã mbaʼeveichagua tembiporu ryapu tupaópe.  Pe koty iguy pegua rokẽ oĩ tupao akatu gotyo, ha ojejupi haguã umi koty mbyte ha yvate guápe, oĩ jupiha jatyta joguaha.   Salomón omoguahẽvo huʼãme pe tupao apo, ojahoʼi pe óga víga ha yvyra oñembojeguávape kuriʼy guigua.  Omopuʼã avei koty kuéra tupao jerére, ijyvatéva 2 métro 25 sentímetro, ombojáva tupao tápiare víga cédrope.  Upérõ Ñandejára oñeʼẽ Salomónpe ha heʼi chupe:  “Pe tupao remopuʼãva hína rehe haʼese ndéve, reguata ramo che rapére ha rejapo ramo opa che rembiapoukapy, reikóvo umíva heʼiháicha, ajapóta ndéve umi mbaʼe haʼe vaekue nde ru Davídpe;  Salomón omopuʼãmba pe tupao,  ha oñepyrũ ombojegua hyepy ombyapévo umi tápia cédrope yvy guive yvate peve ha ipíso ombyape kuriʼýpe.  Avei ombyape cédrope yvy guive yvate peve 9 métro tupao rugua pegua ha omboyke upéva Tupã kotyrã.   Pe tupao ryepy oĩva Tupã koty renondépe, ipuku 18 métro.  Pe tupao ryepy oñembyapepaite cédrope oñembojeguáva yvoty ha yva raʼãngápe. Kuriʼy memete upe hyepy ha peteĩ itánte jepe ndojekuaái.  Salomón ombosakoʼi pe Tupã kotyrã tupaópe omoĩ haguã upépe Ñandejára karameguã ñeʼẽ ñomeʼẽ rehegua.  Pe Tupã koty ipuku, ipe ha ijyvate joja, 9 métro. Henondépe Salomón ojapo peteĩ altar kuriʼy oñembyapéva órope.  Avei ombyape óro tupao ha Tupã koty ryepy ha Tupã koty renondépe omoĩ kadéna óro.  Aipo ramo, ombyapepaite órope tupao ryepy tuichakue ha altar Tupã koty renondépe oĩva.   Ojapo avei mokõi tekove ipepóva  raʼãnga yvyra olívogui, Tupã kotýpe guarã. Peteĩ-teĩ ijyvate irundy métro imédio,  ha peteĩ pe taʼãnga pepo ipuku 2 métro 25 sentímetro. Upéicha rupi, mokõive ipepo, peteĩ ijapýgui ambuépe, ipuku irundy métro imédio.  Mokõive tekove ipepóva ituicha joja, heʼise, 4 métro imédio ha mokõive avei peteĩchaguánte ijape.  Ijyvate avei 4 métro imédio.  Salomón omoĩ umíva Tupã kotýpe. Ha umi tekove ipepóva pepo kuéra oĩ jepysohápe ha pe peteĩ taʼãnga pepo apýra opoko peteĩ koty tápiare, pe ambue taʼãnga pepo apýra katu opoko pe tápia hovái guáre, ha umi ambue pepo kuéra opoko ojuehe ijapýpe Tupã koty mbytépe.  Upéi Salomón ombyape órope umi tekove ipepóva raʼãnga,   ha opa umi tupao tápia okapegua ombojegua tekove ipepóva, karandaʼy ha yvoty raʼãngápe ojejapóva oñekarãivo pe yvyra.  Avei ombyape órope tupao píso hyepy ha oka pegua.  Pe Tupã koty reike ijyke 5 ha hokẽ jovái,  mokõive umi hokẽ ojapo yvyra olívogui ha ombojegua tekove ipepóva, karandaʼy ha yvoty raʼãngápe, ha upéi ombyape órope umi taʼãnga.  Pe tupao koty mbyte pegua reike, ijyke irundy ha ojapo yvyra olívogui; umi mokõi horkon ijyke pegua yvatekue ipukuve umi hiʼári ha iguy pegua pekuégui.  Omohokẽ jovái kuriʼýgui ha mokõive ojerepaite ojepeʼávo.  Umi okẽme ojapo tekove ipepóva, karandaʼy ha yvoty raʼãnga oñembyapéva órope.  Ojapo avei korapy hyepy pegua, mbohapy horkon rysýi ita guigua ha peteĩ horkon rysýi kuriʼy guigua reheve.   Oĩmarõ irundy áño mburuvicha guasúrõ Salomón, upe mes Ziv héravape, oñemoĩ pe tupao pyenda,  ha pe áño 11 haguépe, mes héravape Bul, upéva hína áño pegua mes 8, oñemoguahẽ huʼãme pe tupao apo oñembosakoʼi hagueichaite. Upéicha 7 áñope omopuʼã Salomón pe tupao. Salomón omopuʼã hóga guasu ha omoguahẽ huʼãme hembiapo 13 áñope.  Omopuʼã avei peteĩ óga guasu hérava “Kaʼaguy Líbano”, ipukúva 45 métro, ipéva 22 métro imédio ha ijyvatéva 13 métro imédio, ojekóva irundy tysýi horkon kuriʼýre, ha umíva ári oguapy víga kuriʼy.  Koʼã víga 45 vaekue, ha peteĩ-teĩ oñembojaʼo mbohapy hendápe oguerekóva 15 métro peteĩ-teĩ ha oguapýva horkon ári. Umi víga ári oĩ tábla kuriʼy oñembojeguáva.  Oĩ mbohapy tysýi ovetã oñemohendáva mbohapy-hapy ojohovái.  Opa okẽ ha ovetã ijyke irundy, ha irundyve ijyke ipuku joja ha oĩ ojohovái mbohapy tysýipe.  Ojapo avei koty guasu oĩháme heta horkon, ipukúva 22 métro imédio ha ipéva 13 métro imédio. Kóva rovái ojapo ambue koty guasu horkon ha técho reheve.  Ojapo avei koty guasu oñembojovake haguãme ha upéva ombyape, yvy guive yvate peve, cédrope.   Pe óga guasu Salomón oikohápe, oguereko peteĩ korapy hapykuépe, ha peteĩ koty guasu peichagua avei. Ha pe óga guasu omopuʼãva hembireko  faraón rajýva peguarã, oguereko avei peichagua koty guasu.  Opa umi óga, ipyenda guive ihorkõ akã meve ha henonde guive ikorapy guasu peve, ojejapo ojeporúvo hyepy ha ijape guio, ita poravo pyre oñemosỹiva ha oñekytĩva serrúchope upe tuichakue ojepotávape.  Umi pyenda ojejapo avei ita poravo pyre tuichávagui, oĩ oguerekóva irundy métro imédio ha oĩ oguerekóva mbohapy métro 60 sentímetro.  Pe ijyvatekue ojejapo avei ita poravo pyrégui, oñemosỹiva upe tuichakue ojepotávape, ha cédrogui.  Pe korapy guasu jerére oĩ mbohapy tysýi horkon ita ha peteĩ tysýi horkon kuriʼy, ha péicha avei pe korapy hyepy peguápe ha pe tupao róga guýpe.   Mburuvicha guasu Salomón ohenoika Tírogui peteĩ karai Hiram héravape.  Upéva peteĩ kuñakarai imenaveʼỹva, Neftalí kuérava, memby, oikove ypy vaekue Tírope; ha ombaʼapo kuaa vrónsere. Hiram ikatupyry ha iñakã porã, ha oikuaa porã mbaʼéichapa ojejapo oimeraẽ mbaʼe vrónsegui. Ou mburuvicha guasu Salomón rendápe ha ojapo opa mbaʼe haʼe ojeruréva chupe.  Omboyku vrónse ha ojapo mokõi horkon; peteĩ-teĩ ijyvate 8 métro ha ipoguasu 5 métro imédio.  Vrónsegui avei ojapo mokõi umíva akãrã, omoĩ haguã peteĩ-teĩ umi horkon ári; umíva ijyvate 2 métro 25 sentímetro.  Ojapo avei mbaʼe jegua pyaha joguaha ha yvoty apesã raʼãnga umi horkon akãme guarã, 7 peteĩ ári ha 7 upe ambue ári oñemoĩ haguã.  Ojapo avei granáda raʼãnga ha omoĩ mokõi tysýi umívagui umi pyaha jerére, ombyape haguã pe horkon akã ha upéicha avei ojapo upe ambue horkon akãre.  Umi horkon tupao rogaguy pegua akã, ijyvatéva 2 métro, ombojegua yvoty raʼãngápe.  Umi horkon akã jerekuévo, yvate upe ipevehápe oĩva upe pyahágui yvatemive, oĩ 200 granáda raʼãnga oñembojaʼóva mokõi tysýipe ijerekuévo, mokõive umi horkon akã ári.  Hiram omoĩ koʼã horkon tupao róga guýpe, ha pe ijakatu peguápe ombohéra Jaquín, ha ijasu peguápe ombohéra Bóaz.  Umi horkon ruʼã ojogua ynambu sevói potýpe. Péicha oñemoguahẽ huʼãme umi horkon apo.   Upéi Hiram ojapo ñaʼẽ guasu vrónsegui, y ryrurã. Ijapuʼa ha peteĩ hembeʼýgui ambuépe, irundy métro imédio ipuku. Ijyvate mokõi métro 25 sentímetro ha pe ñaʼẽ rembe ijerekuévo oguereko 13 métro imédio.  Upe ñaʼẽ rembeʼy guýpe, ijerekuévo, ojapo kaʼavo poñy raʼãnga hiʼa 10 reheve, ipaʼũva ojuehegui 45 sentímetro, ha upe ñaʼẽ pehẽnguéguinte ojejapóva.  Upe ñaʼẽ oguapy 12 tóro raʼãnga vrónse ári; mbohapy omaʼẽ nórte gotyo, mbohapy sur gotyo, mbohapy kuarahy resẽ gotyo ha mbohapy kuarahy reike gotyo. Umi hetyma hapykue pegua oĩ hyepy gotyo ha pe ñaʼẽ oguapy umíva ári.  Pe ñaʼẽ iñanambusu 8 sentímetro, ha hembe ojogua ku ynambu sevói potýpe. Ija ipype 44.000 lítro y.   Ojapo avei vrónsegui 10 ñaʼẽ pyendarã peteĩ-teĩ ipuku ha ipéva peteĩ métro 80 sentímetro, ha ijyvatéva peteĩ métro 35 sentímetro.  Umi pyenda ojejapo péicha: Oguereko kuádro oñemohembeʼýva,  ha umívape ojapo león, tóro ha tekove ipepóva raʼãnga kuéra; umíva ári ha iguýpe ombojegua yvoty apesã raʼãngápe.  Peteĩ-teĩ pyenda irruéda irundy vrónse hiʼéhe vrónse reheve, ha oguereko peteĩ ñaʼẽ oguapýva irundy myatãha ári, oñembojeguáva.  Pe pyenda ári oĩ peteĩ kuára oñemboguapy haguã ñaʼẽ, hembeʼy apuʼáva ha osẽva yvatévo 45 sentímetro; ijuru apuʼa oñemohembeʼy jegua ha pe ipyenda reheve ijyvate 78 sentímetro.  Umi irundy rruéda oĩ umi kuádro guýpe ha hiʼéhe oja pe pyendáre. Peteĩ-teĩ rruéda apuʼakue oguereko 68 sentímetro.  Umi rruéda ojejapo kárro ruédaicha. Hiʼéhe, illánta, irráyo ha umícha vrónsegui meme.  Pe pyenda hiʼýva irundy osẽva peteĩ-teĩ hakãmbýgui.  Pyenda ruʼãgui osẽ yvatévo hembe apuʼa ijyvatéva 25 sentímetro imédio. Umi myatãha ha kuádro oja pe pyenda ruʼãre.  Hiram ohai tekove ipepóva, león ha pindo raʼãnga, mamo inandihápe umi myatãha ha kuádro rova, yvoty apesã raʼãnga reheve ijerekuévo.  Upéicha ojapo haʼe umi 10 pyenda, mbaʼe vera ñemboyku pyrégui ha peteĩchagua memete.   Ojapouka avei 10 ñaʼẽ vrónse.  Peteĩ-teĩ oguereko 1 métro 80 sentímetro ha ija pype 880 lítro y, ha oñemoĩ umi 10 pyenda ári.  Omoĩ 5 pyenda tupao akatu gotyo ha 5 ijasu gotyo. Pe ñaʼẽ guasu oñemoĩ tupao akatúape, kuarahy resẽ sur gotyo.  Hiram ojapo avei ólla, pála ha tása guasu kuéra ha péicha omoguahẽ huʼãme opa pe tembiapo ojapo vaekue tupaópe Salomón peguarã,  ojapo vaekue hína koʼãva: mokõi horkon, mokõi mbaʼe apuʼa oguapýva umi horkon akãme, mokõi pyaha ojahoʼi haguã umi mokõi mbaʼe apuʼa horkon ruʼãme oĩva,  umi granáda raʼãnga 400, umi mokõi pyahápe guarã, ojahoʼíva umi mokõi mbaʼe apuʼa oĩva horkon ruʼãme;  umi 10 pyenda ha ñaʼẽ nguéra hiʼarigua,  pe ñaʼẽ guasu y peguarã, umi 12 tóro raʼãnga iguy peguáreve,  ha upéi umi japepo, pála ha tása guasu. Opa koʼã tembiporu ojapo vaekue mbaʼe jegua apohára Hiram, mburuvicha guasu Salomónpe Ñandejárape guarã, vrónse verágui meme vaekue.  Mburuvicha guasu omboykuka umíva yvy ñaiʼũ ári, Jordán ñúme, Sucot ha Saretán paʼũme.  Heta itereígui umi tembiporu vrónse Salomón nohaʼãukái ipohyikue.   Ojapouka avei Salomón umi ambue tembiporu oĩva tupaópe: altar óro,  mesa óro oñemoĩha mbujape Ñandejárape oñekuaveʼẽva,   umi mbaʼe rendy pyenda  oroite, oĩva Tupã koty renondépe, 5 ijasu ha 5 ijakatu gotyo, haʼãnga yvoty reheve, mbaʼe rendy, tenása óro,  umi kópa, umi mbaʼe rendy mopotĩha, tása guasu, kucharõ, myatatĩha oroite meme. Óro avei umi viságra Tupã koty rokẽmegua oĩva tupao ryepýpe, ha umi tupao rokẽmegua avei.   Ha opa rire opa umi tembiapo ojapouka vaekue tupaópe, Salomón ogueraha tembiporu óro ha pláta itúva David ojapouka vaekue Ñandejárape guarã, ha omoĩka oñeñongatuhápe mbaʼe repyeta tupao pegua. Upérõ Salomón ohenói hendápe Jerusalénpe myakãhára  Israelgua, Israel ñemoñare ruvicha kuéra ha karai guasu kuérape, ogueraha haguã Tupã Karameguã David Táva Sión guive.   Ha upe arete guasúpe, áño pegua mes 7hápe hérava Etanim, oñembyaty mburuvicha guasu Salomón ndive opa Israelgua.  Oguahẽ opa myakãhára  Israelgua, ha paʼi kuéra ohupi pe karameguã,  ha ogueraha hikuái, pe Jotopa róga reheve, ha tembiporu ipypegua reheve. Opa koʼã mbaʼe ogueraha umi paʼi ha levíta kuéra.  Mburuvicha guasu Salomón ha opa Israelgua oñembyaty vaekue hendive, oikuaveʼẽ karameguã renondépe mymbajuka  ramo ovecha ha tóro, heta itereígui ikatuʼỹva ojepapa.  Upéi paʼi kuéra ogueraha Ñandejára Ñeʼẽ ñomeʼẽ karameguã tupao ryepýpe Tupã koty peve, tekove ipepóva  pepo guýpe.  Koʼãva oipyso umi ipepo upe karameguã ári, ha péicha ojahoʼi pe karameguã ha umi hiʼánda avei.  Umi karameguã ánda ipuku etereígui katu, tupao ryepy guive umi ijapýra ojekuaa Tupã koty renondépe, jepe okáguio ndojekuaái. Ha péicha opyta koʼagãite peve.  Karameguã ryepýpe oĩ umi mokõi ita pehẽnguénte, Moisés omoĩ vaekue pype yvyty Horébpe.  Umívare oĩ ñeʼẽ ñomeʼẽ Ñandejára ojapo vaekue Israelgua ndive, haʼe kuéra osẽ rire Egíptogui.   Paʼi kuéra osẽvo tupao ryepýgui, arai omyenyhẽ Ñandejára tupao,  Ha pe araígui paʼi kuéra ndaikatúi opyta hembiapo haguã, Ñandejára reko mimbipa omyenyhẽ haguére itupao.   Upérõ Salomón heʼi: Ore Jára, reikose pe arai pytũme.   Che katu ajapóma ndéve, tupao reiko haguãme, Nde reiko haguã koʼápe, opa árape guarã.   Upéi Salomón omaʼẽ opa Israel guáre oñemboʼýva hína ha ohovasa chupe kuéra,  heʼívo: “Tojererohory Tupã Israel Jára ojapo haguére iñeʼẽ omeʼẽ vaekue che ru Davídpe, heʼírõ guare chupe:  ‘Anohẽ guive che retã guápe Egíptogui, ndaiporavói vaekue mbaʼeveichagua táva Israelgua ojejapo haguã chéve upépe che rogarã. Davídpe katu aiporavo vaekue oisãmbyhy haguã che retãgua Israélpe.   Ha che ru David ojapose moʼã peteĩ tupao Tupã Israel Járape guarã.’  Ñandejára katu heʼi chupe: ‘Rejaposégui iporãva remopuʼãse chéve peteĩ tupao,   na nde moʼãi jepe upe remopuʼãtava; peteĩ nde raʼýva hína pe omopuʼãtava chéve tupao.’   Ha koʼágã ojapóma iñeʼẽ. Haʼe heʼi haguéicha che aguapy che ru David rendaguépe Israel sãmbyhyhárõ ha amopuʼã Tupã Israel Járape peteĩ tupao.  Ha amoĩ avei upépe karameguã oĩháme Ñandejára ñeʼẽ ñomeʼẽ ñande ru kuéra ypykue ndive oguenohẽ ramo guare chupe kuéra Egíptogui.”   Upéi Salomón oñemboʼy opa Israelgua renondépe, Ñandejára altar rovái ha omopuʼãvo ipo yvága gotyo,  heʼi: “Tupã Israel Jára: yvágape ha yvy ári ndaipóri ndeichagua, rejapóva ne ñeʼẽ ha rehechaukáva nde pyʼa porã opa umi ojapóvape ne rembipota ipyʼaite guive,  nde rejapo ko árape upe ere vaekue che ru Davídpe.  Upévare, Tupã Israel Jára, ejapókena avei upe ñeʼẽ remeʼẽ vaekue ne rembiguái che ru Davídpe: nde reipytyvõ rupi oĩtaha opa ára peteĩ iñemoñare ojupítava Israel guapyhápe, itaʼýra kuéra heko porãma guive ha ojapóma guive ne rembipota haʼe ojapo haguéicha.   Aipo ramo, Tupã Israel Jára, toikókena umi ñeʼẽ remeʼẽ vaekue ne rembiguái che ru Davídpe.   Ha ikatúnepa Tupã oiko yvy ári? Yvága tuichaitévagui jepe nde tuichave, ha mbaʼéicha piko ndejáta ko tupaópe amopuʼã vaekue ndéve guarã!   Opáichavo, Tupã che Jára, ejapysaka kena che ñemboʼére ha ehendu ko ajeruréva ndéve.  Ne manduʼa kena ára ha pyharépe ko nde tupaóre; nde niko ere vaekue reimetaha koʼápe.  Ehendu ko ñemboʼe koʼápe ajapóva ndéve.  Ehendu che ha ne retãgua Israel roñemboʼe ramo koʼa gotyo mamo roimehágui. Ehendu amo yvága reikohágui ha eheja rei oréve ore rembiapo vaikue.   Oĩrõ ojapo vaekue hapicháre ivaíva ha oñemeʼẽka ramo chupe iñeʼẽ nde rérape ko altar renondépe,  ejapysaka hese yvága guive, eheja rei iñangaipa, ha nde rupi, tou jey ko tetãme, nde remeʼẽ vaekue chupe kuéra ha itúva kuéra ypykuépe.  Ndokyvéi ramo Israelgua iñangaipa haguére, upéi haʼe kuéra oñemboʼe ha omombaʼe guasu nde réra koʼápe ha ombyasýrõ iñangaipa, nde reinupã haguére chupe kuéra,  Upéicha ne momorãne ha ohendúne ne ñeʼẽ oikove aja ko yvýpe remeʼẽ vaekue ore ru kuéra ypykuépe.   Peteĩ ndahaʼéiva ne retãgua oúrõ mombyrýgui nde rehehápe,  Ehendu yvága guive iñemboʼe ha imbaʼe jerure ha eipytyvõ chupe kuéra.   Ha ojapo ramo ivaíva ojeívo ne rembipotágui, ndaipóri niko ojapoʼỹva ivaíva, ha nde, nde pochýgui hendive kuéra, remeʼẽ ramo chupe kuéra hese ijaʼeʼỹva pópe, ha umíva ogueraha chupe kuéra hembiguairã tetã mombyrygua térã aguĩ guápe,  Nde niko, ore Jára, remboyke vaekue chupe kuéra opa tetã apytégui ne mbaʼerã, ere haguéicha ne rembiguái Moisés rupi, renohẽrõ guare Egíptogui ore ru kuéra ypykuépe.   Salomón ojapopa rire iñemboʼe Ñandejárape, ojapo vaekue ñesũháme ha omopuʼãvo ipo yvága gotyo,  oñemboʼy ha ohovasa opa Israel guápe, heʼi hatãvo:  Tojererohory Ñandejára omeʼẽ vaekue pyʼa guapy hetã Israélpe, heʼi haguéicha ojapotaha! Ndohejái ojapoʼỹre mbaʼeve umi mbaʼégui heʼi vaekue hembiguái Moisés rupi ojapotaha.   Upe rire mburuvicha guasu ha opa Israelgua hendive, oikuaveʼẽ mymbajuka  Ñandejárape.  Salomón oikuaveʼẽ mymbajuka ramo joajurã  Ñandejára rérape, 22.000 guéi ha 120.000 ovecha. Upéicha mburuvicha guasu ha opa Israelgua oikuaveʼẽ pe tupao Tupãme.  Upe árape mburuvicha guasu omomarangatu tupao rogaguy, oĩva tuapo renondépe, upépe oikuaveʼẽ haguére mymbahapy  ha pe ikyrakue mymbahapýgui oñekuaveʼẽva jeiko porã jey rehe. Pe altar  vrónse niko michĩ eterei ha ndaijái pype pe mymbahapy, mbaʼe kuaveʼẽ ha ikyrakue.  Upérõ Salomón ha opa Israelgua, heta eterei oúva umi tenda oĩvagui Hamat reike guive ysyry Egipto peve, ombyarete Enramadaguy arete Tupã Ñandejára rérape. Ha upéi ombojoapy upévare hikuái 7 ára arete, ha péicha ohupyty 14 ára.  Ára 8hápe omondo umi tetã guápe. Oguerohory joa hikuái mburuvicha guasúpe ha oho jey hekoha kuérape vyʼa pópe ha pyʼa rory reheve hetaite mbaʼe porã rehe Ñandejára ojapo vaekue hembiguái David ha hetãgua Israel rehe. Salomón omoguahẽ rire huʼãme tupao, mburuvicha guasu róga ha opa mbaʼe ojapose vaekue,  Ñandejára ojechauka jey chupe ojechauka haguéicha Gabaónpe  ha heʼi: “Ahendu ne ñemboʼe ha amo marangatu ko tupao aiko haguã pype opa árape guarã. Añangarekóta ha che manduʼáta hese opa ára.  Nde reiko ramo che renondépe ojapo haguéicha nde ru David, rejapóvo opa mbaʼe haʼe vaekue ha rembyajévo che rembiapoukapy,  amo mbaretéta nde guapyha, ameʼẽ haguéicha che ñeʼẽ nde ru Davídpe, haʼe ramo guare chupe oĩtaha katuete peteĩ iñemoñaréva oisãmbyhýtava Israel retã.  Nde ha pende raʼy kuéra pejei ramo che hegui katu ha ndapejapói ramo umi tembiapoukapy ameʼẽ vaekue peẽme, ha upéva rangue pemombaʼe guasu uvei tupã ambue kuérape ha pejapo haʼe kuéra oipotáva,  Ohasa 20 áño Salomón ojapopa rire tupao ha hóga guasu.  Umívape guarã Hiram, Tiro ruvicha guasu, omeʼẽ Salomónpe cedro, kuriʼy ha opa pe óro haʼe oipota vaekue. Salomón katu omeʼẽ Hirámpe 20 táva opytáva Galiléape.  Ha Hiram, ohechávo umi táva Salomón omeʼẽva chupe ipochy,  ha heʼi: “Kóva piko pe remeʼẽva chéve che ryvy?”. Upévare, upe oĩháme umi táva ombohéra “Cabul” ha upéicha héra koʼágã peve.  Pe óro Hiram omeʼẽ vaekue Salomónpe ohupyty 3.960 kílo.   Péicha Salomón ojapo ombyaty haguã umi ombaʼapo vaerã oñemopuʼã haguã tupao, hóga guasu, jupiha ha tápia Jerusalén pegua, Hasor, Meguido, Guézer, Bet-Horón iguy pegua,  Áñope mbohapy jey,  Salomón oikuaveʼẽ jepi mymbahapy  ha mymbajuka  ojeheja rei haguã angaipa Ñandejára altar  ári haʼe omopuʼã vaekue, ha ohapy jepi insiénso Ñandejára renondépe. Upéicha opa pe tupao ñemopuʼã.   Salomón ojapouka avei várko Esión-Guéberpe opytáva Elat ypýpe, Mar Rojo rembeʼýpe, Edom retãme.  Hiram omondo iñorãirõha kuéra oikuaa porãva pe yguasu, omoirũ haguã ivárkope Salomón ñorãirõha kuérape;  oguahẽ hikuái Ofírpe ha upégui ogueru 14.000 kílo óro ha ogueraha mburuvicha guasu Salomónpe. Che, Pedro, Jesucristo apóstol, amomaitei umi mombyry hetãgui isarambipávape,  Ponto, Galacia, Capadocia, Asia ha Bitinia umíva rupi.  Peẽ niko hína Tupã, ñande Ru voi oiporavo vaekue koʼágã mboyve. Espíritu Santo rupi peñemboyke vaekue Tupãme guarã, pene ñeʼẽ rendu ha peñemopotĩ haguã Jesucristo ruguy rehe ae. Toguahẽ peẽme heta vyʼa ha pyʼa guapy.   Jarohory Tupã ha Ñandejára Jesucristo Rúpe, iporiahurereko tuichaite rupi ñane moingove jey vaekue, Jesucristo jeikove jey rupi.  Péva omeʼẽ ñandéve ñehaʼarõ kuaa ne mbaretéva,  ha upéicha rupi pehupytýne pe mbaʼe Tupã oguerekóva peẽme guarã yvágape, ikatuʼỹva oñembyai, ikyʼa térã ipiru.  Pejerovia haguére hese, Tupã pene moʼã ipokatúpe, pene pysyrõ haguã, pe haʼe ombosakoʼíva ha oikuaaukátava hína ára paha oguahẽvo.   Upévare, peẽ pene renyhẽ vyʼágui, tekotevẽ ramo jepe sapyʼami pehasa heta jepyʼa raʼã rupi.  Pe Pende jerovia niko haʼete ku óro, iporã haguã oñemboyku vaerã tatápe. Pe jerovia osẽ porãva heta ñehaʼãgui, iporãve jey pe órogui, ikatúva oñembyai. Upévare, péicha oñehaʼã ramo pende jerovia oñemoneĩ, ojererohory ha oñemyerakuã vaerã, Jesucristo ou vove.   Peẽ pehayhu Jesucrístope, ndapehechái rire ramo jepe. Ha koʼágã, peroviávo chupe pehechaʼỹre,  pe pende vyʼa tuicha etereígui ndaikatúi pemoñeʼẽ.  Péicha pehupyty pehóvo pe pende jerovia ohekáva, pene ánga ñepysyrõ.   Umi maranduhára  heta oñehaʼã ha ohesaʼỹijo vaekue mbaʼépa heʼise pe ñepysyrõ. Ha heʼi vaekue hikuái, Tupã ipyʼa porã rupi omeʼẽtaha peẽme.  Cristo Espíritu oikuaaukáma vaekue umi maranduhárape mbaʼeve ojehu mboyve, mbaʼéichapa Cristo ohasa asýta ha heko mimbipáta upe rire. Haʼe kuéra oñehaʼã vaekue oikuaa, arakaʼépa ha mbaʼéichatapa hína upe mbaʼe upéva, Espíritu ohechauka vaekue chupe kuéra ipype kuéra voi.  Ha Tupã oikuaauka peẽme, pe haʼe kuéra heʼíva outaha ndahaʼeiha chupe kuéra guarã, mbaʼe porã peẽme guarãha katu. Péicha oikuaauka vaekue peẽme umi omosarambi vaekue pende apytépe marandu pyahu, Espíritu Santo yvágagui oñembou vaekue rupi. Koʼã mbaʼe koʼãva, umi Tupã remimbou yvága pegua jepe ohechaséva.  Upévare, peñembosakoʼíke ha pene akã porãke. Pehaʼarõ kuaa opáichavo, pe mbaʼe Tupã imbaʼe porã rupi omeʼẽtava peẽme Jesucristo ou vove.   Taʼýra iñeʼẽ rendúvaicha, ani peiko Tupãme peikuaa mboyve peiko haguéicha.  Upéva rangue, peiko marangatu etépe. Tupã, pene renói vaekue niko, imarangatu.  Ha Ñandejára Ñeʼẽ niko heʼi: “Pene marangatúke, che niko che marangatu.”   Peẽ pehenói ramo “Che Ru” Tupãme, ombojovakéva peteĩ-teĩme hembiapokue ojerureháicha ha teko jojápe, pemombaʼe guasu vaerã chupe peikove aja pukukue ko yvy ári.  Tupã niko pende peʼa vaekue pe jeikove reígui pende ypy kuerakue oheja vaekue peẽme. Ha peẽ peikuaa porã, upévare ojehepymeʼẽ hague ndahaʼéi mbaʼe itujúvape, óro térã plátaicha,  upéva ojehepymeʼẽ hepy etéva Cristo ruguýpe, oñekuaveʼẽ vaekue ojejuka haguã peteĩ ovecha raʼýicha, oĩmba porãva ha ikyʼaʼỹva.  Cristo niko upevarã voi oñemoĩ vaekue opa mbaʼe ojejapo ypy mboyve, ha koʼã ára pahápe katu ojechauka peẽme ou porã haguã.  Cristo rupi peẽ perovia Tupãme, haʼe niko omoingove jey ha oguerohory vaekue chupe. Ha upéicha, peẽ pemoĩ Tupãre pende jerovia ha opa pehaʼarõva.   Koʼágã peẽ, pehendúvo pe añetegua ñemomarandu, pene potĩ pehayhu porã haguã ñane pehẽngue kuérape. Aipórõ, pejoayhu vaerã pyʼa potĩme, ha pene mbarete omeʼẽháicha.  Peẽ niko peikove jey, ha koʼágã ndahaʼéi pende ru ha pende sýgui yvypóra omano vaerãva, peikove jey Tupã oikovéva ha opaʼỹva ñeʼẽ rupi.   Ñandejára Ñeʼẽ heʼi voi: “Opa yvypóra niko kapiʼícha, ha yvoty kaʼaguýicha iporã. Ha upe kapiʼi ipiru ha pe yvoty okúi.   Ñandejára ñeʼẽ katu opa ára guarã opyta.” Kóva ko ñeʼẽ hína pe marandu pyahu oñemoguahẽ vaekue peẽme. Aipórõ, pejeheja opaichagua mbaʼe vaígui, japu, tova mokõi ha mbaʼe potágui rei, ha opaichagua ñeʼẽ reígui.  Mitã raʼymícha, peheka kyreʼỹ pe kamby marãʼỹ oúva Tupãgui, upéva rupi pekakuaa ha peñepysyrõ haguã.  Peikuaáma niko mbaʼéichapa Tupã ipyʼa porã.   Peñemboja aipórõ Ñandejára Jesucrístore, pe ita oikovéva ojahéi hague yvypóra, ha Tupãme guarãva ita iporavo pyre ha hepýva.  Ha péicha, Tupã ojapóta pende hegui, ita oikovéva ramo guáicha, peteĩ tupao espíritu reheguáva, ha paʼi reko marangatu, Jesucristo rupi oikuaveʼẽva espíritu guiguáva kuaveʼẽmby, Tupãme ombohorýva.  Upévare avei Ñandejára Ñeʼẽ heʼi: “Che amoĩ peteĩ ita Siónpe, ita tenondeguáva ojeporavo pyre ha hepýva, umi ojeroviáva hese ndopyta rei vaerãi.”   Peẽ ogueroviávape guarã, upe ita hepy, ha umi ogueroviaʼỹvape guarã katu, oiko pe Ñandejára Ñeʼẽ heʼíva: “Pe ita umi óga apoha omboyke vaekue, oiko pe ita tenondegua.”   Ha avei: “Peteĩ ita guasu, peteĩ ita haʼe kuéra oñepysãngatahápe.” Haʼe kuéra niko oñepysãnga nohendúigui pe marandu: ha upéva voi hína pe ohekáva.   Peẽ niko ñemoñare ojeporavo pyre, mburuvicha guasúpe guarã paʼi rembiapo, peteĩ tetã imarangatúva,  Tupã ojogua vaekue imbaʼerã.  Ha upéva péicha, pemombeʼu haguã mbaʼe hechapyrãva Tupã rembiapokue,  pene renói vaekue pesẽ haguã pytũhágui ha peike imbaʼe rendy hechapyrãvape.   Peẽ niko yma, ndahaʼéi vaekue Tupã reheguáva, koʼágã katu peẽ Tupã rehegua. Yma, Tupã na pende poriahurerekói vaekue, koʼágã pende poriahurereko.   Che pehẽngue kuéra ahayhúva, ajerure peẽme, hetãme oĩʼỹvaicha, pehasánteva pehóvo ko yvy ári, ani pejeko yvypóra rembipotáre, opuʼãva ñande pyʼáre.   Peiko porã umi heko jeroviahaʼỹva apyte rupi. Upéicharõ haʼe kuéra, oñeʼẽ ramo jepe koʼágã pende rehe, peẽ mbaʼe vai apoha ramo guáicha, ohechávo hikuái umi mbaʼe porãita pejapóva oguerohorýne Tupãme oguahẽvo ára haʼe oporandutaha chupe kuéra hekove kuerakuére.   Ñandejára rupi, pene ñeʼẽ rendu mburuvicha kuérape. Pe mburuvicha guasúpe oĩ yvatevére,  ha umi sãmbyhyhárape avei, oinupãukáva umi mbaʼe vai apohápe, ha ohecha kuaa haguã umi mbaʼe porã ojapóvape.  Tupã oipota peẽ pejapo mbaʼe porã, umi itavy ha ivýrova oguerekoʼỹ haguã mbaʼeve heʼi vaerã pende rehe.   Peiko yvypóra isãʼỹvaicha, peipuruʼỹre jepe upe pende rekosãʼỹ pejapo haguã ivaíva. Iporãve peiko Tupã rembiguái ramo.  Pemombaʼe hekópe maymávape. Pehayhu pene pehẽngue kuérape, pemombaʼe guasu Tupãme, pemombaʼe mburuvicha guasúpe.   Tembiguái kuéra, pemombaʼe vaerã pende járape ha peñemoĩ ipoguýpe, ndahaʼéi umi ipyʼa porãva ndive añónte, umi iñañáva ndive avei.  Tupã oguerohory umi reiete ohasa asývape. Haʼe kuéra niko oikuaa Tupã oipotaháicha oikoha.  Oimérõ peñenupã pejapo haguére mbaʼe vai, mbaʼépepa iporãne peẽme? Pehasa asy ramo pejapo haguére mbaʼe porã katu, upéva ombohory Tupãme.  Upevarã pene renói vaekue Tupã. Cristo niko ohasa asy vaekue pende rehehápe, ha haʼe techapyrã peẽme guarã, peho haguã hapykuéri.  Cristo ndoguerekói mbaʼeveichagua angaipa, ha arakaʼeve nombotavýi avavépe.   Ojejahéimi ramo hese, haʼe nombohováiri vaekue jejahéipe. Ombohasa asy ramo hikuái chupe, haʼe naiñeʼẽ guasúi avavépe. Oñemboʼénte vaekue Tupãme, oporombojovakéva teko jojápe.   Cristo, haʼete voi ogueraha hetepýpe kurusúre ñane angaipa, ñande ñamano haguã angaipápe guarã ha jaikove teko jojápe. Cristo ojekutupa vaekue, peẽ pekuera haguã.   Peẽ niko yma peiko vaekue ovecha hape kañývaicha,  koʼágã pejevy Cristo rendápe, oñangarekóva ha omaʼẽva pende rehe ovecha rerekuáicha. Upéicha avei peẽ tembireko, peñemoĩ vaerã pene ména poguýpe,  oimérõ ndogueroviái pe marandu pyahu, ikatu haguã ohecha kuaa añeteha. Upéicharõ natekotevẽ moʼãi peñeʼẽ chupe kuéra,  ohechágui haʼe kuéra pende reko marãʼỹ ha pemombaʼe guasuha Tupãme.  Ani peñembojegua pende apére rei, akãkarãi jeguaka guasúpe, ani peñembojegua óro térã ao hepývape.   Peñembojegua uvei pende pyʼa ruguápe, pe mbaʼe porã itujuʼỹva, pyʼa porã ha pyʼa guapy rehegua. Umi mbaʼe porã umíva, hepy hína Tupã renondépe.  Péicha oñembojegua vaekue avei umi yma guare kuña imarangatúva. Umíva ojeroviámi Tupãre ha oñemoĩ vaekue iména poguýpe.  Péicha vaekue Sara, iñeʼẽ rendu vaekue Abrahámpe ha heʼími chupe “che jára”.  Ha peẽ imemby kuérata, pejapórõ iporãva ha ndapekyhyjéi mbaʼevégui.   Peẽ ména katu, pehendu kuaa vaerã pene rembirekópe.  Pembojerovia, pembojerovia vaerãháicha, pehecha kuaávo haʼe kuéra ikangyveha, ha oĩ pene moirũ haguã pe jeikove omeʼẽtava peẽme Tupã oheja vaekue peẽme ramo. Pejapo péicha ani haguã pembyai pene ñemboʼe.   Ha néi, peiko joa oñondive peiko vaiʼỹre, pejoajúvo ojuehe peteĩ tembipotápe ha pejoayhu oñopehẽnguéicha. Pende pyʼa porãke ha ani pejejapo.  Ani pemyengovia ivaíva ivaívape, ha jejaʼo jejaʼópe. Upéva rangue, pemyengovia jehovasápe, Tupã niko pene renói vaekue pehupyty haguã jehovasa.  Oime Ñandejára Ñeʼẽ heʼiha: “Oimérõ ohayhuséva jeikove ha ohasase heta ára vyʼápe, toñangareko ikũre ani oñeʼẽ vai ha ijurúgui osẽ japu.   Tojei ivaívagui, ha tojapo iporãva, toheka pyʼa guapy ha toho hapykuéri.   Ñandejára omoʼã heko jojávape ha ohendu iñemboʼe kuéra, umi mbaʼe vai apoháre katu haʼe opuʼã.”   Máva piko ojapóta pende rehe ivaíva, peẽ peñehaʼã tapia ramo pejapo iporãva?  Ha pejapo haguére iporãva jepe pehasa asýta ramo, pevyʼaiténe peẽ!  Ani pekyhyje ha peñemondýi avavégui.  Pembojerovia uvei Crístope, Ñandejára ramo pende pyʼápe.  Peime tapiáke pembohovái haguãicha umi peẽme oporandúvape mbaʼérepa pereko pehaʼarõva.  Ha upéva pejapo pejejapoʼỹre ha peporomombaʼévo. Peiko pende pyʼa guapy haguãicha, ikatu haguã umi oñeʼẽ vaíva pende reko porãre, Cristo reroviaha ramo, otĩ hikuái iñeʼẽgui.   Iporãve jahasa asy jajapo haguére mbaʼe porã, upéicha oipota ramo Tupã, ha ani jajapo haguére ivaíva.  Cristo jepe niko omano ñane angaipáre, peteĩ jey opa ára guarã. Haʼe na iñangaipái vaekue, ha umi iñañáva rupi ohasa asy, pende reraha haguã peẽme Tupã rendápe. Yvyporaháicha omano ha oikove jey espirituháicha.  Ha upéicha oho omoherakuã osẽ porã hague, umi espíritu ojeheko jopy vaekuépe.  Umíva naiñeʼẽ rendúi vaekue yma, Noé oikoveha árape, Tupã ohaʼarõ ramo hína pyʼa guapýpe, ojejapo aja pe ygára guasu, 8 yvypóra oipysyrõ haguépe hekove y rupive.   Ha upe y upéva niko ohechauka vaekue upérõ pe y ñañemongaraiha ñande peʼáva jejopy vaígui. Pe ñemongarai ndahaʼéi ipotĩ haguã ñande rete, upéva hína jajerure haguã Tupãme taipotĩ ñande pyʼapy Jesucristo oikove jey rupi,  ha ojupi vaekue yvágape, oĩ haguã Tupã akatúape, ha opyta haguã iguýpe umi Tupã remimbou, ha opa espíritu ipokatúva ha ikatúva oporoguereko ipoguýpe. Upévare, Cristo ohasa asy haguéicha hetépe, peẽ avei pejapo upéicha. Ohasa asýva hetépe ojei angaipágui,  oikove haguã upéi Tupã oipotaháicha, ndahaʼéi yvypóraicha.  Are peve peẽ pejapo umi heko jeroviahaʼỹva ojapóvante avei, oikóva jepokuaaha vaípe, mbaʼepota vaípe, karu guasu ha kaʼúpe, teko vai rasa rekópe ha pemombaʼe guasu taʼãnga rei Tupã ojaheiha.  Koʼágã, ndapeiko véimava hendive kuéra heko vaípe, haʼe kuéra ndojuhu porãi ha oñeʼẽ vai pende rehe.  Haʼe kuéra katu oñemombeʼu vaerã pe oñembosakoʼíva hínape ombojovake haguã oikovéva ha omano vaekuépe.  Omano vaekuépe jepe niko oñemoherakuã vaekue pe marandu pyahu, ikatu haguã oikove ijespíritupe, Tupã oipotaháicha, oñembojovake vaerã ramo jepe ko yvy ári hetépe, yvypóraicha.   Oguahẽma hína ára opa mbaʼe opa haguã. Upévare, pene akã porãke ha peñemboʼe katuete.  Opa mbaʼe mboyve toĩ mborayhu tuicháva pende apytépe. Pe mborayhúko heta angaipakue oheja rei hína.   Peñomoguahẽke ojohógape, peñeʼẽʼỹre avavére.   Tupã remimeʼẽngue opaichagua pehupytykáke pende rapichápe oñemeʼẽ haguéicha chupe.  Oimérõ oñemoñeʼẽva, toñeʼẽ Tupã oñeʼẽ ramo guáicha. Oimérõ hapichápe oipytyvõva, toipytyvõ pe mbarete Tupã omeʼẽ vaekue chupe reheve. Opa pejapóva, pejapo Tupã ojererohory haguã Jesucristo rupi, imbaʼe niko pe ñemombaʼe guasu ha pokatu opa ára guarã. Amén.   Che pehẽngue kuéra ahayhuetéva, aníke pehecha ramo tuichaiterei mbaʼéva ramo pejejuhuha ñehaʼã ratápe.  Upéva rangue, pe vyʼa vaerã uvei peime haguére avei Jesucristo jehasa asýpe, pene renyhẽ haguã avei vyʼágui, ojehechaukávo heko mimbipa.   Pevyʼaiténte oimérõ pende jaʼóva Crístore, Tupã Espíritu omimbipáva oĩ tapia pene ndive.  Ani oĩ ohasa asýva oporojuka haguére, omonda térã ojapo haguére mbaʼe vai, ha oike haguére imbaʼeʼỹvape ave.  Ha ohasa asy ramo oguerovia haguére Crístope katu, notĩ vaerãi. Oguerohory vaerã uvei Tupãme, Cristo reroviaha haguére haʼe.   Oguahẽma ára ñembojovake oiko haguã umi Tupã reheguáva apytépe voi. Ha pe ñembojovake oñepyrũma ramo hína péicha ñande rehe, mbaʼeichaitépa opáne umi marandu pyahu ohenduseʼỹva?  Ha pe heko jojávape hasy ramo oñepysyrõ, mbaʼépa ojehúne pe iñañáva ha angaipa apohápe?   Ha upéicha, umi ohasa asýva Tupã oipota rupi, ojapo vaerã ohóvo mbaʼe porã tapia guáicha, ha omoĩ hiʼánga Tupã ijapohare pópe. Haʼe niko nopyrũi iñeʼẽre. Koʼágã añemoñeʼẽse umi pene myakãhárape, ché che tujámava haʼe kuéraicha ha Cristo jehasa asy rechaharéva, ha arekótava avei che renda pe teko mimbipa oútavape.  Peñangareko umi Tupã ovecháre,  oñemoĩ vaekue pende pópe. Pejapo pejaposépe porã, oipotaháicha Tupã, ha ani jejopýpe térã Pira pire potágui, pejaposépe porãnte.  Peiko ani peẽ ramo guáicha umi peñangarekóva jára, peñehaʼã tohecha pende rehe iporãva.  Upéicharõ, oguahẽvo pe Ovecha rerekua Ruvicha,  peẽme oñemeʼẽne peteĩ pene akã rehegua omimbipáva, peteĩ mbaʼe arakaʼeve ipiruʼỹ vaerã.   Upéicha avei, peẽ mitãrusu peñemoĩ umi myakãhára poguýpe. Opavave oñemoĩ vaerã ojopoguýpe jejapoʼỹre, Ñandejára Ñeʼẽ heʼígui: “Tupã opuʼã umi ojejapóvare, ha oipytyvõ pyʼa porãme umi ojejapoʼỹvape.”   Peñemomirĩke, aipórõ, Tupã po mbarete guýpe, haʼe pene mopuʼã haguã yvate, hiʼaraitépe.   Opa pejepyʼapyha peheja Tupãme. Haʼe omaʼẽ pende rehe.   Pejerereko kuaa ha ani peke, cháke Aña ndaijaʼéiva pende rehe, jaguarete pochýicha oheka pendeʼu haguã.  Peñemoĩ mbaretéke hese pende jeroviápe, peikuaa rupi yvy tuichakue pene pehẽngue kuéra ohasa asyha hína peẽicha avei.  Pehasa asy rire sapyʼami, Tupã ojapóta pende hegui ojavyʼỹva, ojepytaso kuaáva, imbaretéva ha okyhyjeʼỹva. Tupã voi niko pe imborayhu tuichágui, ñane renói vaekue ñaime haguã avei pe teko mimbipa opaʼỹvape Jesucristo ndive.  Haʼe taipokatu opa ára guarã. Amén.   Silvano rupi,  arekóva che pehẽngue ajeroviaha ramo, ajapo peẽme ko kuatia mbykymi, añemoñeʼẽ ha aikuaauka haguã peẽme, umi jehovasa pehupyty vaekue ohechaukaha Tupã pende rayhu añeteha. Aníke márõ pejei upe mborayhu upévagui.   Jesucristo iglésia oĩva Babilóniape, Tupã oiporavo vaekue pende poravo haguéicha peẽme, oguerahauka peẽme imaitei, ha che raʼy Márcospe avei.   Peñomomaitei peñoañuãvo oñopehẽnguéicha. Ta pende pyʼa guapy Jesucristo reheguáva maymáva. Upérõ Samuel oguenohẽ peteĩ ñandyry ryru ha oñohẽ Saúl akã ári, heʼívo chupe: —Ñandejára ne moĩ ko árape hetã Israel sãmbyhyhárõ. Nde reisãmbyhýta chupe ha reipeʼáta umi hese ijaʼeʼỹvagui omongoráva chupe. Ha kóvata hína techaukaha Ñandejára ne moĩ hague Israel sãmbyhyhárõ:  Reho rire che rendágui rejuhúta mokõi kuimbaʼe Raquel oñeñotỹ hague ypýpe, upe héravape Selsah, Benjamín yvýpe. Haʼe kuéra heʼíta ndéve ojejuhúma hague ne rymba vúrro kuéra rehekáva, ha nde ru ndojepyʼapy veimaha hese kuéra, pende rehénte ojepyʼapy ha oporandu mbaʼépa ikatu ojapo.  Reho tenondevévo reguahẽta upe yvyra máta Tabor pegua ha osẽta ne ruguãitĩvo mbohapy kuimbaʼe ohóva Betel gotyo omombaʼe guasu haguã Tupãme. Peteĩ ogueraháta mbohapy kavara mácho, pe mokõiha ogueraháta mbohapy mbuja ha upe mbohapyha, peteĩ kaguy ryru vakapi.  Ne momaiteíta ha omeʼẽta ndéve mokõi mbuja. Ereko ne mbaʼerã.  Upéi reguahẽta Tupã táva Guibeápe oĩháme ñorãirõhára filistéo. Reikévo upe távape rejuhúta peteĩ maranduhára aty, ojeroky tarováva oguejývo tupaógui. Henondépe kuéra oúta ombopúva mbaraka, mbaʼe pararã rory, mimby ha árpa.  Upérõ Ñandejára espíritu oñemombaʼéta nde rehe, ha nde avei rejeroky tarováta haʼe kuéraicha ha oikóta nde hegui ambue kuimbaʼe.  Ojehu ramo ndéve koʼã mbaʼe, ejapo upe rejuhu porãvéva ha Tupã ne pytyvõta.  Ha tereho tenonde Guilgálpe. Upépe ajotopáta ne ndive, aikuaveʼẽ haguã mymbahapy  ha mymbajuka  joajurã. Ehaʼarõ upépe 7 ára che aguahẽ meve haʼe haguã ndéve upe rejapo vaerã.   Saúl osẽ vove Samuel rendágui, Tupã omoambue chupe ipyʼapy ha upe árape voi oiko opa umi mbaʼe heʼi vaekue chupe Samuel.  Upéi Saúl ha iñirũ oguahẽ Guibeápe ha umi maranduhára ojeroky tarováva ohuguãitĩ chupe. Upérõ Tupã espíritu oñemombaʼe Saúl rehe ha haʼe ojeroky avei haʼe kuéraicha.  Ha opa umi oikuaáva chupe, ohechávo ojerokyha avei hendive kuéra heʼi ojupe: “Maʼẽmi Quis raʼy! Saúlgui oiko avei maranduhára!”  Peteĩ upepegua heʼi: “Ha máva piko koʼãva ru?” Upégui ou upe ñeʼẽnga: “Saúl ngaʼu piko maranduhára avei?”   Ojevy rire ipype, Saúl oguahẽ hógape.  Itio oporandu chupe ha iñirũme: —Mamo piko peho raʼe? Saúl heʼi chupe: —Ore rymba vúrro piári. Ha ndorojuhúima ramo roho rohecha maranduhára Samuélpe.   Itio heʼi chupe: —Ha mbaʼe heʼi Samuel? Emombeʼúna chéve.   Saúl heʼi chupe: —Heʼi oréve ojejuhúma hague ore rymba vúrro. Saúl katu nomombeʼúi chupe mbaʼeve upe heʼi vaekuégui chupe Samuel mburuvicha guasu rehegua.  Samuel ohenói opa Israel guápe táva Mispápe,  ha upépe heʼi chupe kuéra: —Péicha heʼi Tupã Israel Jára: ‘Che poguenohẽ vaekue peẽ Israel guápe Egiptogua ha opa tetãgua ruvicha pende rerekóvagui ipo guýpe.’  Koʼágã katu peẽ pemboyke Tupãme pende peʼa vaekue opa mbaʼe vaígui ha pejerure hendaguépe mburuvicha guasu pene sãmbyhy haguã. Upévare peju koʼágã Tupã renondépe oñoñemoñaregua ha oñopehẽngue javeve.   Upéi heʼi Samuel oñemboja haguã opa Israel ñemoñaregua, ha upe poʼa hoʼa Benjamín guáre.  Upéi katu heʼi oñemboja haguã Benjamín ñemoñaregua, ha upe poʼahoʼa Matrí génte guáre, ha chugui upe poʼa hoʼa Quis raʼy Saúl rehe. Ojeho ipiári ha ndojejuhúi.  Upévare oporandu  jey hikuái Ñandejárape, oikuaa haguã oĩpa upépe Saúl. Ha Ñandejára heʼi Saúl oĩha upépe ha okañy hague umi apéro apytépe.  Pyaʼe ojeho oñerenohẽ ikañyhágui. Ha Saúl oguahẽvo opavave renondépe, ojehecha ndaiporiha Israelgua ohasáva chupe ijatiʼýgui.  Samuel oporandu opavavépe: —Pehechápa upe Ñandejára oiporavo vaekuépe mburuvicha guasurã? Ndaipóri Israelgua ikatúva oñembojoja hese! Opa Israelgua osapukái: —Víva ñande ruvicha guasu!   Upépe voi Samuel omombeʼu tetã guápe upe hetã pyahu rembiapoukapy ha ohai kuatiápe omoĩva tupaópe. Upéi Samuel heʼi opavavépe oho jey haguã hógape.  Saúl oho jey avei hógape opytáva Guibeápe, ha Tupã omokyreʼỹ heta ipyʼa guasúvape omoirũ haguã chupe.  Oĩ jepe avei tapicha ahẽ heʼíva: “Mávape piko oisãmbyhýta upéva!” Ojapoʼi chupe ha noñembojái hendápe oguerohorývo. Amón pegua mburuvicha guasu Nahas, oho táva Jabés Galaad pegua gotyo ha oñemohenda iñorãirõhára reheve ondyry haguã hese. Umi Jabés pegua katu heʼika chupe: —Ñañomoĩ peteĩ ñeʼẽme ha ropytáta nde po guýpe.   Nahas Amongua katu heʼika chupe kuéra: —Jajapóta péicha peheja ramo aipeʼauka peteĩ-teĩ pende hegui pende resa akatu, ikatu haguã péicha añembohory Israelguáre.   Upérõ Jabés pegua myakãhára  kuéra heʼika chupe: —Ore raʼarõna 7 ára toromondo ñeʼẽ rerahaha Israel rupi, ha avave ndoúi ramo ore pytyvõ roñemoĩta nde pópe.   Umi ñeʼẽ rerahaha oguahẽ Guibeápe, oikohápe Saúl, ha omomarandu opavavépe. Opavave ojaheʼo soro.  Upe vove Saúl oguahẽ kokuégui hymba guéi kuéra reheve ha oporandu: —Mbaʼe piko ojehu peẽme? Mbaʼére piko pejaheʼo? Oñemombeʼu chupe upe heʼíva umi Jábesgui oúva.  Ohendúvo Saúl upéva, Tupã espíritu oñemombaʼe hese, ha Saúl ipyʼa renyhẽ pochy rendýgui.  Oipeheʼã mokõi guéi ha oguerahauka umi ipehẽngue Israel rupi. Umi herahaha heʼi vaerã kóicha: “Oĩ ramo nomoirũiva Saúl ha Samuélpe oho haguã hendive kuéra, péicha ojejapóta hymba guéi kuérare.” Opavave okyhyje eterei ha oĩ haguéicha osẽmbaite hikuái omoirũ haguã chupe kuéra.  Saúl oipapa upe távape hérava Bézec umi oĩva, ha ojuhu oñembyaty hague 300.000 kuimbaʼe Israelgua ha 30.000 Judagua.  Upéi heʼi umi ñeʼẽ reruha ou vaekuépe: —Peje umi Jabés guápe, koʼẽrõ asaje pyte roipeʼataha chupe kuéra ipoguýgui. Umi ñeʼẽ reruha oho ha omombeʼu upéva umi Jabés guápe, ha umíva ovyʼaiterei,  ha heʼika hikuái Náhaspe: —Koʼẽrõ roñemoĩta nde pópe rejapo haguã ore hegui rejaposéva.   Pe ára ambuépe Saúl ombojaʼo iñorãirõhára mbohapy atýpe ha koʼẽ mboyve oike hikuái umi Moabgua rekohápe ha ojapo hikuái peteĩ jejuka ndeʼáva ijapytépe kuéra asaje pyte peve. Umi opytáva hekove isarambipa ndopytái peve mokõi ojoykére.  Upéi umi tavagua heʼi hikuái Samuélpe: —Máva piko umi heʼi vaekue Saúl ndaikatuiha ñane sãmbyhy? Emeʼẽ oréve umíva torojukapa.   Saúl katu ojoko chupe kuéra heʼívo: —Ko árape nomano moʼãi avave, Ñandejára ñane myakã rapuʼã haguére opa Israel guápe.   Ha Samuel heʼi opavavépe: —Jahapa Guilgálpe ñamoñepyrũ haguã upépe ñane retã pyahu.   Opavave oho Guilgálpe ha upépe Ñandejára renondépe oguerosapukái Saúlpe mburuvicha guasúrõ. Upéi oikuaveʼẽ hikuái Ñandejárape mymbajuka  joajurã ha Saúl opa Israelgua ndive tuicha ovyʼa. Upéi Samuel heʼi opa Israelgua renondépe: —Pehecháma ajapo hague opa mbaʼe pejeruréva ha ameʼẽ hague peẽme pende ruvicha guasurã.  Kóina ápe mburuvicha guasu pene sãmbyhy vaerã. Che katu che tuja ha che akã rapatĩmbáma, ha che raʼy kuéra oĩ pende apytépe. Che poisãmbyhy vaekue che mitã rusu guive koʼagãite peve.  Ápe aime: oimérõ añemombaʼe raʼe upe máva rymba guéi térã rymba vúrrore, oimérõ ajopy vai upe máva ndive térã ainupã raʼe chupe, oimérõ añembopopegua raʼe, ikatu peje Ñandejára ha mburuvicha guasu haʼe oiporavo vaekue renondépe ha che ahepymeʼẽta upe ojeʼéva.   Haʼe kuéra heʼi: —Arakaʼeve nderejopýi ore ndive, na ore nupãi ha nereñembopopeguái.   Samuel heʼi: Ñandejára ha mburuvicha guasu haʼe oiporavo vaekue, mbaʼe renduhare hína peẽ ndapejuhúi hague che rehe mbaʼeve ivaíva. Haʼe kuéra heʼi: —Upeichaite katu!   Upe rire Samuel heʼi opavavépe: —Ñandejára hína upe oguenohẽ vaekue Egíptogui pende ru kuéra ypykuépe, Moisés ha Aarón rupi,   Upévare peñembojáke tapombojovake Ñandejára renondépe, aromanduʼávo opa mbaʼe porã haʼe ojapo vaekue pende rehe ha pende ru kuéra ypykuére.  Jacob ha iñemoñare kuéra oho ramo guare Egíptope, umi Egiptogua ojopyvai hendive kuéra, pende ru ypykue osapukái Ñandejárape  ha haʼe omondo Moisés ha Aarónpe, ha oguenohẽ vaekue Egíptogui pende ru ypykuépe ha omohenda chupe kuéra koʼápe.  Haʼe kuéra katu hesarái Tupã Ijáragui, ha haʼe omeʼẽ chupe kuéra Sísara  pópe; upéva Hasor pegua mburuvicha guasu Jabín ñorãirõhára kuéra ruvicha. Omeʼẽ avei chupe kuéra filistéo  ha Moab  ruvicha guasu pópe.  Upéi katu haʼe kuéra ombyasy Ñandejára renondépe oheja haguére chupe omombaʼe guasu haguã Baal  ha Astarté  raʼãnga kuéra ha ojerure asy chupe oipeʼa haguã chupe kuéra hese ijaʼeʼỹva poguýgui, omeʼẽvo iñeʼẽ omombaʼe guasu haguã chupe añónte.   Upérõ Ñandejára ombou Jerubaal,  Barac,  Jefté  ha Samuélpe  pende peʼa haguã pende rehe ijaʼeʼỹva poguýgui, ha péicha ikatu vaekue peiko pyʼa guapýpe.  Peẽ katu pehechávo Amón pegua mburuvicha guasu Nahas ondyrytaha pende rehe, pejerure chéve mburuvicha guasu pene sãmbyhy haguã,  peikuaa ramo jepe pende ruvicha guasu haʼeha Tupã pende Jára.  Peẽ pereko upe mburuvicha guasu peiporavo vaekue. Tupã pende Jára omeʼẽ peẽme upe mburuvicha guasu pejerure vaekue.  Peẽ pemombaʼe guasúrõ Ñandejárape ha pejapo ramo haʼe oipotáva, pehendu ramo iñeʼẽ ha napepuʼãi ramo hese, peiko ramo haʼe oipotaháicha, peẽ ha pende ruvicha guasu, oho porãta peẽme.  Napehendúi ramo iñeʼẽ ha pepuʼã ramo hese, Tupã pende Jára oñeñandukáta peẽme ha pende ruvicha guasúpe.   Ha koʼágã peju ha pehecha ko mbaʼe rechapyrã ojapótava Ñandejára pene resa renondépe.  Ajépa ñaime hína trígo ñemonoʼõ árape ha ndokýiva upérõ? Che katu añemboʼéta Ñandejárape ha haʼe omboúta ára sunu ha ama, peikuaa haguã Ñandejára oñanduha pejapo vai hague pejerurévo peteĩ mburuvicha guasu.   Upépe voi Samuel oñemboʼe Ñandejárape ha upe vove haʼe ombou ára sunu ha ama; upérõ opavave okyhyje eterei Ñandejára ha Samuélgui.  Upévare opavave heʼi Samuélpe: —Ejerure Tupã nde Járape koʼã ne rembiguáire, ani haguã romano. Opa ore angaipa ári niko rombojoʼa kóva, rojerurévo ore ruvicha guasurã.   Samuel heʼi chupe kuéra: —Ani pekyhyje. Ivai eterei niko añete upe pejapóva. Anínte pejei Ñandejáragui, ha pemombaʼe guasu chupe pende pyʼaite guive.  Aníke peho tupã japu rapykuéri ndaikatúiva avavépe oipytyvõ, ndahaʼéigui mbaʼeve.  Héra marangatu rehehápe Ñandejára ndoheja moʼãi hetã guápe. Haʼe niko ojapose pende hegui hetãgua tee.  Che katu ndaipotái Ñandejára oheja ajapo ivaíva henondépe nañemboʼéivo pende rehe ha poheko mboʼéta peiko haguã tape iporã ha ikarẽʼỹvare.  Pembyajéke Ñandejárape ha pejapo haʼe oipotáva hekoitépe ha pende pyʼaite guive. Upévante iporãma. Pene manduʼáke Ñandejára ojapo hague pende rehe hetaite mbaʼe porã.  Ha akóinte peikose ramo pene akã rehe ha pejapo ivaíva, taʼe porã mandi voi peẽme: peñehundíta peẽ ha pende ruvicha guasu. Saúl ikariaʼypáma oñepyrũrõ guare oisãmbyhy, ha nambovýi áño oisãmbyhy rire,  oiporavo 3.000 ñorãirõhára Israelgua apytépe. Hendive opyta 2.000 táva Micmás héravape ha Betel yvytýpe ha umi 1.000 ambue opyta Jonatán ndive Gabáa Benjamín guápe. Hembyre Saúl omondo jey hóga kuérape.  Jonatán ipuʼaka filistéo ñorãirõhára rehe Guibeápe oĩva, ha filistéo kuéra oikuaa upéva. Upérõ Saúl heʼi oñembopu haguã turu upe tetãpýre oñemomarandu haguã hebréo kuérape.   Opa Israelgua oikuaa Saúl ojuka hague filistéo kuérape oĩva Guibeápe ha upévare filistéo ndaijaʼeiha Israelguáre. Upérõ opavave oñembyaty Saúl ndive Guilgálpe oñorãirõ haguã.  Filistéo kuéra avei oñembyaty oñorãirõ haguã Israelgua ndive. Oguereko 30.000 kárro ñorãirõrã, 6.000 ñorãirõhára kavaju arigua ha heta iterei yvy rupigua, yvykuʼi guasu rembeʼýpe guáicha. Upéi oho hikuái Micmás gotyo ha oñemohenda upépe Bet-Avéngui kuarahy resẽ gotyo.   Israelgua vaípe ojecha oñemongorávo opa rupi ha ohopa okañy javoraikua, itakua, yvykua ha ita guasu kupe rupi.  Heta oĩ ohasáva ysyry Jordán mboypýri Gad ha Galaad gotyo, Saúl katu opyta Guilgálpe ha iñorãirõhára kuéra opyta hendive tuicha kyhyje reheve.  Upépe ohaʼarõ Saúl 7 ára heʼi haguéicha chupe Samuel.  Samuel katu noguahẽi Guilgálpe ha umi ñorãirõhára oñepyrũ oho Saúlgui.  Upérõ Saúl heʼi: —Peru chéve mymba ñamymbahapy  ha ñamymbajuka  joajurã. Ha haʼe voi oikuaveʼẽ upe mymbahapy.   Saúl oikuaveʼẽmbávo upe mymbahapy oguahẽ Samuel. Saúl osẽ ohuguãitĩ ha omomaiteívo chupe.  Samuel katu heʼi chupe: —Mbaʼére piko rejapo upéva? Saúl heʼi chupe: —Ahecháma ramo ojehopa ha nde nderejúi ere hague árape, filistéo kuéra katu ijatypa Micmáspe,  aimoʼã haʼe kuéra outaha ondyry che rehe Guilgálpe añemboʼe mboyve Ñandejárape. Upévare aikuaveʼẽ che voi upe mymbahapy.   Samuel heʼi chupe: —Nde tarova mbaʼe piko! Ne ñeʼẽ rendu rire Ñandejárape, haʼe nde reja vaerã moʼã Israel ruvicha guasúrõ opa árape guarã.  Koʼágã katu na nde moʼã véima Israel ruvicha guasu. Haʼe oiporavóma peteĩ kuimbaʼe ojeroviaha  ha omoĩma chupe ne rendaguépe hetãgua ruvicha guasúrõ, nderejapói haguére haʼe heʼi vaekue.   Ha upérõ voi Samuel oho Guilgálgui. Saúl oipapa ñorãirõhára oĩva hendive ha ojuhu 600 kuimbaʼe rupi.  Saúl, itaʼýra Jonatán ha umi ñorãirõhára oĩva hendive kuéra, opyta Guibeá Benjamín guápe, filistéo kuéra opyta aja Micmáspe.  Mbohapy aty ñorãirõhára filistéo kuéra jepe osẽ hekohágui ha peteĩ umi atýgui oho Ofrá gotyo, oĩva Sual yvýpe; upe ambue oho Bet-Horón gotyo,  ha upe mbohapyha, yvy ijyvateha gotyo, opuʼãva Seboím ñúme, yvy ojeikoʼỹha gotyo.   Opa Israel retãme ndaipóri avave fiérro rehe ombaʼapóva, filistéo kuéra ndohejái haguére chupe kuéra, oimoʼãgui péicha hebréo kuéra ndaikatu moʼãiha ojapo kyse puku térã kyse yvuku.  Mayma Israelgua oho vaerã filistéo rendápe ohãimbeʼeka haguã ijarádo rréja, ijasáda, ihácha térã ipíko.  Rréja ha asáda ñehãimbeʼe rehe ojehepymeʼẽ vaerã 7 grámo pláta rupi; hácha ñehãimbeʼe rehe ha pikána ñembohakua rehe katu 4 grámo pláta rupi.  Upévare umi omoirũva Saúl ha Jonatán apytépe ndaipóri avave oguerekóva kyse puku térã kyse yvuku. Saúl ha Jonatán ñoite oguereko umíva.  Upe aja peteĩ filistéo aty oho páso Micmás gotyo. Peteĩ ára Jonatán, Saúl raʼy, heʼi iñirũme: —Eju jahasa ysyry mboypýri ha jaha ñandyry upe filistéo aty rehe oĩva upépe. Jonatán katu nomombeʼúi mbaʼeve itúvape.  Itúva oñemohenda raʼe peteĩ ijyvateha apýpe, peteĩ granáda máta guýpe ojejykyihápe trígo, ha omoirũ chupe 600 ñorãirõhára.  Pe efod  rerekua vaekue upérõ Ahías. Kóva Ahitub raʼy ha Icabod sovríno; kóva Finees raʼy ha Elí niéto; upéva paʼi vaekue tupao Sílope. Avave ndoikuaái Jonatán oho hague.  Upe aja haʼe oñehaʼã oguahẽ oĩháme upe filistéo aty. Pe ojehasa ha oĩ mokõi ita guasu paʼũme, hérava Bosés ha Sene,  peteĩ nórte gotyo Micmás rovái ha upe ambue sur gotyo, Guibeá rovái.  Jonatán heʼi iñirũme: —Jahasa mboypýri oĩháme upe ñandeʼỹva aty. Ikatu mbaʼéko Ñandejára ñane pytyvõ. Chupe guarã niko ndahasýi mbaʼeve, ta heta térã ta mbovy umi oñorãirõva. Iñirũ heʼi chupe:   —Ejapo katu ndéve iporãveháicha. Aime nde ykére ajapo haguã eréva chéve.   Jonatán heʼi chupe: —Jahasáta mboypýri oĩháme umi kuimbaʼe ha jajechaukáta chupe kuéra.  Heʼi ramo ñandéve ñahaʼarõ haguã chupe kuéra toguejy ñaĩháme, japytáta ha ndajajupi moʼãi oĩháme haʼe kuéra.  Heʼi ramo jajupi haguã, jajupíta. Upéva heʼiséta Ñandejára omoĩha chupe kuéra ñande pópe.   Ha péicha mokõive ojechauka upe filistéo atýpe. Haʼe kuéra ohechávo chupe kuéra heʼi ojupe: “Maʼẽmi, osẽma umi hebréo ikañyhágui!”  Ha upérõ osapukái Jonatán ha iñirũme: —Pejupi koʼápe, oĩ romombeʼuséva peẽme! Jonatán heʼi iñirũme: —Jaha katu, Ñandejára omoĩta chupe kuéra Israelgua pópe.   Jonatán ojapyhara oiporúvo ipy ha ipo, ha iñirũ oho hapykuéri. Umi Jonatán oitývape yvýre, iñirũ ojuka upepete voi.  Péicha peteĩ hýupe Jonatán ha iñirũ ojuka 20 kuimbaʼe rupi peteĩ sapyʼaitépe.  Opa oĩva tekohápe ha okápe okyhyje eterei. Umi ñorãirõhára aty ha umi ohóva oporomonda okyhyje avei. Upévo avei oiko yvy ryrýi ha tuicha oñemondýi filistéo kuéra.   Umi maʼẽhára oĩva Saúl ndive Guibeá Benjamín guápe ohecha filistéo kuéra oñaniha opa gotyo sarambi kuépe.  Upérõ Saúl heʼi iñirũ nguéra ñorãirõhárape: —Peipapa, jahecha mávapa ndaipóri ñande apytépe. Ojejuhu ndaiporiha Jonatán ha iñirũ.  Pe árape Tupã efod oĩ Israelgua apytépe ha Saúl heʼi Ahíaspe: —Eru ñandéve Tupã efod.   Saúl oñeʼẽ aja upe paʼi ndive, tuichave ohóvo filistéo rekohápe upe sarambi. Ha Saúl heʼi paʼípe: —Eruʼỹnte.   Upérõ Saúl ha iñorãirõhára oñombyaty ha ojeity ñorãirõme. Upe sarambi filistéo apytépe tuicha itereígui haʼe kuéra voi ojojukapa.  Avei umi hebréo aréma oikóva filistéo kuéra ndive ha osẽ vaekue oñorãirõ haguã ijyke rehe kuéra, ohasa Israelgua, Saúl ha Jonatánpe omoirũva, ykére.  Umi Israelgua okañy vaekue Efraingua yvyty rupi, oikuaávo filistéo kuéra ogueviha, ojepoi hapykuéri kuéra ojuka haguã.  Pe ñorãirõ ojepyso Bet-Avén peve, ha Ñandejára omoñakã rapuʼã upe árape Israélpe.   Israelgua katu ikuepa upe árape, avave ndoʼúi haguére mbaʼeve. Saúl niko omeʼẽ raʼe iñeʼẽ Tupã rérape heʼívo: “Upe hoʼúva oimeraẽ mbaʼe ñorãirõ opa mboyve, omanóta.”  Umi ñorãirõhára oguahẽ peteĩ kaʼaguýpe oĩháme eíra.  Ýicha osyry rei upe eíra yvýre ha avave ndopokói hese okyhyjégui Saúlgui.  Jonatán katu nohendúi raʼe upe ñeʼẽ itúva heʼi vaekue ha omoinge peteĩ káva raitýpe upe yvyra ipópe oguerekóva ha hoʼu ijeíra. Upérõ pyaʼe eterei hetiaʼe jey.  Peteĩ Israelgua ñorãirõhára heʼi chupe. —Nde ru heʼi ojejukataha hoʼúva oimeraẽ mbaʼe ha upéva rehe opavave ikuepáma ñembyahýigui.  Jonatán heʼi: —Che ru ojapo ivai etereíva ñane retãme guarã. Rehecháma mbaʼeichaitépa che retiaʼe haʼu rire ko eíra michĩmi,  ha ikyreʼỹ eteve vaerã moʼã opavave hoʼu rire upe oipeʼa vaekue filistéo kuéragui. Ñahundi ete vaerã moʼã chupe kuéra.   Pe árape Israelgua ipuʼaka filistéo kuérare, oñorãirõvo Micmás guive Aialón peve. Ñorãirõhára Israelgua katu ikuepa,  ha upéva rehe ipahápe ojepoi umi mbaʼe ári oipeʼa vaekue filistéogui; ojuka upe yvýpente ovecha, vaka ha tóro raʼy ha hoʼu hoʼo opa huguy reheve.  Ha oĩ oho vaekue heʼi Saúlpe: —Ojejapo hína ivaíva Ñandejára renondépe ojeʼúvo soʼo huguy reheve. Upérõ Saúl heʼi umi omomarandúvape: —Pembyapajeréi chéve koʼa peve peteĩ ita guasu.  Upéi tapeho peje chupe kuéra, peteĩ-teĩ togueru chéve itóro térã ijovecha, tojuka ha toʼu koʼápe ha ani iñangaipa Ñandejára renondépe hoʼúvo huguy reheve. Pe pyharépe voi peteĩ-teĩ ogueraha itóro ha ojuka upépe.  Saúl omopuʼã upépe altar  Ñandejárape, ha upe altar haʼe upe haʼe ojapo raẽ vaekue.  Upéi heʼi Saúl: —Jaguejy ko pyharépe voi ñamuña filistéope ha jaike chupe kuéra ñemondápe koʼẽmba peve, jahejaʼỹ rehe avavépe hekove. Opavave heʼi: —Ejapo iporãveháicha ndéve. Pe paʼi katu heʼi: —Ñaporandu  raẽna Tupãme.   Upérõ Saúl oporandu Tupãme: —Amuñátapa filistéo kuérape? Remeʼẽtapa chupe kuéra ore pópe? Ha Tupã ndeʼíri chupe mbaʼeve upe árape.  Upémarõ Saúl heʼi: —Peñembojáke peẽ mburuvicha kuéra ha peheka mávapa iñangaipa raʼe ko árape.  Ameʼẽ vaekue che ñeʼẽ Tupã Israel pytyvõha rérape upéva omanotaha, tahaʼe jepe che raʼy tee Jonatán. Avave ndeʼíri mbaʼeve.  Upévare Saúl heʼi opa Israel guápe: —Peñemoĩ peẽ koʼa gotyo. Che raʼy Jonatán ha che roñemoĩta amo gotyo. Opavave heʼi chupe: —Ejapo ndéve iporãveháicha.   Upérõ Saúl heʼi: Tupã Israel Jára, mbaʼére piko nderéi mbaʼeve ko árape ne rembijokuáipe? Oime ramo che térã che raʼy Jonatán rojapo raʼe ivaíva, roitývo upe poʼa, tosẽ Urim.  Oime ramo ne retã Israelgua raʼe umi hembiapo vaíva, tosẽ Tumim. Pe poʼa hoʼa Jonatán ha Saúl rehe, ha Israel opyta ipotĩ tembiapo vaígui.  Upéi Saúl heʼi: —Peity poʼa che raʼy Jonatán rehe ha che rehe. Ha upe poʼa hoʼa Jonatán rehe.  Upévare Saúl heʼi Jonatánpe: —Emombeʼu chéve mbaʼépa rejapo raʼe. Jonatán heʼi: —Haʼu kuri eíra michĩmi amyakỹvo káva raitýpe peteĩ yvyra arekóva che pópe. Ápe aime. Ndakyhyjéi amano haguã ajapo haguére upéva.   Saúl osapukái: Tupã ta che nupã rasy eterei ne remanói ramo Jonatán!   Opa Israelgua katu heʼi Saúlpe: —Ndaikatúi omanóvo Jonatán! Haʼénte voi omoĩ kuri Israel pópe filistéo kuérape! Tereikuaa porã mandi voi: Ñandejára rekovére roʼe ndéve ndoʼa moʼãiha yvýre peteĩ iñakã raguénte jepe! Pe ojapo vaekue haʼe ko árape, ojapo Tupã oĩgui hendive. Péicha rupi Israelgua ndohejái omano Jonatán.  Saúl katu okyhyje omuña haguã filistéo kuérape ha oheja haʼe kuéra oho jey hetãme.   Péicha Saúl oñemombaʼe Israel retã sã rehe ha opa rupi oñorãirõ Israel rehe ijaʼeʼỹva ndive. Umíva vaekue: Moab, Amón, Edom, Sobá pegua mburuvicha guasu ha filistéo kuéra. Ha mamo ohohápe, ipuʼaka hese kuéra.  Ombyaty ñorãirõhára ha ipuʼaka Amalec guáre; péicha rupi omopotĩ Israel mondaha atýragui.   Saúl raʼy kuéra vaekue: Jonatán, Isví ha Malquisúa. Itajýra mokõ ikatu: Merab upe tuichavéva ha Mical ikypyʼy.  Saúl rembireko héra Ahinóam, Ahimaas rajy. Iñorãirõhára kuéra ruvicha héra Abner, Ner raʼy. Ner, Saúl tio vaekue.  Quis, Saúl ru ha Ner, Abner ru, Abiel raʼy vaekue.   Filistéo kuéra oñorãirõ pochy eterei Saúl oikove aja pukukue, ha upévare Saúl oiporavo vaerã ñorãirõrã umi kuimbaʼe imbareteve ha ipyʼa guasuvéva. Peteĩ jey Samuel heʼi Saúlpe: —Ñandejára che mbou vaekue romoĩ haguã hetã Israel ruvicha guasúrõ.  Upévare, ehendu ko Ñandejára heʼikáva ndéve:  Ñandejára ipuʼakapáva kóicha heʼi: “Ainupã rasýta Amalec guápe upe ojapo vaekuére Israelguáre: osẽ vaekue hikuái ohenondeʼa chupe kuéra, haʼe kuéra ou ramo Egíptogui.   Upévare tereho ha endyry hese kuéra, ehundi opa imbaʼéva reheve ha aníke reiporiahurereko avavépe: ejuka kuimbaʼe ha kuña, mitaʼi ha mitãkambu, tóro, ovecha, kaméllo ha vúrro.”   Saúl ohenói ha oipapa hetã guápe Telaímpe. Oĩ 200.000 kuimbaʼe Israelgua oñorãirõva yvy rupi ha 10.000 Judagua.  Upéi Saúl oho Amalec pegua táva guasu gotyo ha oñemohenda ysyry rembeʼýpe.  Heʼi queníta kuérape: —Pejeíke Amalecgua apytégui, ani haguã pohundi hendive kuéra; peẽ niko pende pyʼa porã vaekue Israelgua ndive ou ramo Egíptogui. Queníta kuéra ojei Amalécgui.  Upérõ Saúl ondyry Amalec guáre, Havilá guive Sur reike peve, oĩva Egipto rembeʼýpe, ha ipuʼaka hese kuéra.  Omyakãsã huvicha guasu Agag ha ojuka opa iñorãirõhárape.  Saúl ha iñorãirõhára oheja hekove Agágpe ha ndojukái ovecha, tóro, tóro raʼy ha ovecha mácho iporãve ha ikyravéva, nohundíri avei umi mbaʼe iporãva; umi itujakue ha ojepotaʼỹvante ohundi.  Upérõ Ñandejára heʼi Samuélpe:   —Ambyasy aiporavo haguére mburuvicha guasúrõ Saúlpe. Ojei niko che hegui ha ndojaposéi upe che haʼéva. Samuel ndovyʼavéi ha pyhare pukukue oñemboʼe Ñandejárape.  Pe ára ambuépe opuʼã koʼẽ mboyve oho haguã Saúl rendápe ha ojeʼe chupe oho hague Carmel gotyo, omopuʼã hague upépe ita ñemboʼy manduʼarã ha upéi ojere hague ha oho oguejy Guilgal gotyo.  Upérõ Samuel oho oĩháme Saúl, ha Saúl heʼi chupe: —Ñandejára ta nde rovasa. Ajapóma haʼe heʼi vaekue.   Samuel katu heʼi chupe: —Ha mbaʼe piko heʼise aipo ramo umi ovecha rasẽ ha tóro mburea ahendúva hína?   Saúl heʼi: —Kuimbaʼe kuéra ogueru hikuái Amalec guágui umi ovecha ha tóro iporãvéva oikuaveʼẽ haguã Ñandejára nde Járape mymbajuka  ramo; hembyre katu rohundipa.   Samuel katu oñeʼẽ joko chupe heʼívo: —Ekirirĩ, tamombeʼu ndéve upe Ñandejára heʼi vaekue chéve ange pyhare. Saúl heʼi chupe: —Eñeʼẽ katu!   Samuel heʼi chupe: —Nde voi rejeapoʼi vaekue nde jupe, ne manduʼápa? Ñandejára katu ndeporavo Israel ruvicha guasurã.  Koʼágã Ñandejára heʼi kuri ndéve rehundi ete haguã umi Amalecgua ahẽme, opytaʼỹ haguã mbaʼeve chugui kuéra.  Mbaʼérepa remboyke haʼe heʼi vaekue ha reñongatu ne mbaʼerã upe Amalecgua mbaʼekue, rejapóvo ivaíva Ñandejára renondépe?   Saúl heʼi: —Che ajapo heʼi haguéicha Ñandejára: amyakãsã Amalecgua ruvicha guasu Agag ha aru koʼápe ha ahundi Amalec guápe.  Ñorãirõhára kuéra katu, umi ovecha ha tóro oñehundi vaerã moʼãgui, oiporavo iporãvéva ha ogueru oikuaveʼẽ haguã Guilgálpe mymbajuka ramo Ñandejárape.   Upérõ Samuel heʼi: Ñeʼẽ rendu upe Ñandejárape ombovyʼáva, ndahaʼéi mymbajuka, mymbahapy. Oipota ojejapo haʼe heʼíva, hendaguépe ndoipotái mymbajuka, térã ovecha mácho kyrakue.   Pe Ñandejárare opuʼãva ha upe paje apohára, mokõive iñangaipa joja. Pe iñeʼẽ nohenduséiva ojogua, taʼãnga renondépe oñesũvape. Ñandejára ñeʼẽ remboyke haguére, mburuvicha guasúrõ na nde potavéi.   Upérõ Saúl heʼi Samuélpe: —Ajapo niko añete upe ivaíva amboykévo upe Ñandejára heʼi vaekue ha ne ñeʼẽ. Israel guágui akyhyje ha upéva rehe ajapo haʼe kuéra ojeruréva.  Ajerure reheja rei haguã che angaipa ha reju haguã che ndive amombaʼe guasu Ñandejárape.   Samuel heʼi chupe: —Ndaha moʼãi ne ndive remboyke haguére Ñandejára ñeʼẽ, ha koʼágã haʼe ne mboyke Israel ruvicha guasúrõ.   Samuel ojere oho haguã, Saúl katu ipojái ijahoja ruguáire ha omondoro chugui.  Upérõ Samuel heʼi Saúlpe: —Péicha Ñandejára omondoróma koʼágã nde hegui tetã Israel. Oipeʼáma nde hegui omeʼẽ haguã ambuépe iporãvéva nde hegui.  Ñandejára niko hína Israélpe omimbipa ha haʼe ndaijapúi ha nombyasýi. Ndahaʼéi ñandeichagua ombyasy haguã.   Saúl heʼi jey: —Ajapo ivaíva. Opáichavo ajerure ndéve che apo haguã mburuvicha guasúrõ myakãhára  ha Israelgua renondépe. Upévare eju che ndive amombaʼe guasu haguã nde Járape.   Upémarõ Samuel oho jey Saúl ndive ha Saúl omombaʼe guasu Ñandejárape.  Upéi Samuel heʼi: —Peru chéve koʼápe Amalec ruvicha guasu Agag. Agag ou kyhyjeʼỹ rehe Samuel rendápe, oimoʼãgui ohasáma hague ivaíva ha ndojejuka asy moʼãi.  Samuel katu heʼi chupe: —Nde kyse pukúpe reheja vaekue imembyʼỹ rehe heta iterei kuñáme. Upeichaite avei opytáta koʼágã nde sy. Ha upe vove, Samuel omboʼi chupe Guilgálpe Ñandejára renondépe.  Upéi oho jey Ramáme, ha Saúl oho jey hógape oĩva Guibeá Saúl guápe.  Samuel ndohechavéi Saúlpe arakaʼeve, heta ombyasýrõ jepe Ñandejára ndoipotavéi haguére chupe Israel ruvicha guasurã. Ñandejára heʼi Samuélpe: —Arakaʼe pevépa rerombyasýta Saúlpe? Ndaipota véima haʼe oiko Israel ruvicha guasúrõ. Emyenyhẽ ñandyrýgui ne ñandy ryru ha tereho Jesé Belengua rógape. Aiporavóma Israel ruvicha guasurã peteĩ kuimbaʼe itaʼýra kuéra apytépe.  Samuel heʼi chupe: —Mbaʼéichapa ajapóta? Saúl oikuaa ramo che jukáta. Ñandejára heʼi chupe: —Eraha peteĩ vakílla ha ere reikuaveʼẽtaha chéve mymbajuka.   Ere Isaípe toho mymbajukahápe ha che haʼéta ndéve upe rejapo vaerã. Emboyke chéve mburuvicha guasurã upe che haʼétava ndéve.   Samuel ojapo upe Ñandejára heʼi vaekue chupe. Oguahẽvo Belénpe, myakãhára  upe táva pegua osẽ huguãitĩvo tuicha kyhyje reheve ha oporandu hikuái chupe: —Rerúpa pyʼa guapy rejúvo karai marangatu?   Samuel heʼi chupe kuéra: —Ani pekyhyje, aju amymbajukávo Ñandejárape. Peñemopotĩ  ha pe che moirũ mymbajukahápe. Upéi Samuel omopotĩ Jesé ha itaʼýra kuérape ha heʼi chupe kuéra ou haguã mymbajukahápe.  Haʼe kuéra oguahẽvo Samuel ohecha upe héravape Eliab ha heʼi ipype: “Katuete kóva hína upe kuimbaʼe Ñandejára oiporavóva mburuvicha guasurã”.   Ñandejára katu heʼi chupe: “Ani remaʼẽ hova rehe térã ijyvatekuére. Che ndaipotái chupe. Che namaʼẽi peẽicha. Peẽ pemaʼẽ upe kuimbaʼe rováre, che katu amaʼẽ ipyʼapýre.”   Upérõ Jesé ohenói Aminadábpe ha ombohasa Samuel rendápe; Samuel katu heʼi: —Kóvape ndoiporavói avei Ñandejára.   Upéi Jesé ogueru Samápe. Samuel katu heʼi: —Kóvape ndoiporavói avei.   Jesé ohechauka 7 itaʼýra Samuélpe, ha Samuel heʼi chupe avavépe ndoiporavoiha Ñandejára.  Ipahápe oporandu chupe: —Ndaiporivéipa nde raʼy? Jesé heʼi: Oĩ gueteri upe michĩvéva oñangarekóva hína ovecháre. Samuel heʼi: —Ehenoika chupe. Haʼe ou rire jaguapýta jakaru.   Jesé ohenoika chupe: upe mitã rusu hova pytã, hesa porã ha ijuky. Ñandejára heʼi Samuélpe: —Kóva haʼe! Epuʼã emoingo chupe mburuvicha guasúrõ.   Upépe voi Samuel oguenohẽ iñandyry ryru ha itykeʼýra kuéra renondépe omoingo Israel ruvicha guasúrõ upe mitã rusúpe hérava David. Upe guive Ñandejára espíritu oñemombaʼe David rehe. Upéi Samuel oho jey Ramáme.   Upe aja Ñandejára espíritu ojei Saúlgui ha peteĩ espíritu aña, Ñandejára remimbou, ombopyʼa tarova chupe.  Upévare umi ombaʼapóva chupe guarã heʼi chupe: —Rehechaháicha ore ruvicha guasu, peteĩ espíritu aña omboúva ndéve Ñandejára, ne mbopyʼa tarova hína.  Upévare emondo ne rembijokuái oheka haguã ndéve peteĩ árpa mbopuha, reñeñandu porãve haguã rehendúvo arpapu, ou ramo ne myangekói upe espíritu aña.   Saúl heʼi: —Peheka katu peteĩ ombopu porãva ha peru chéve.   Upérõ peteĩ haʼe kuérava heʼi: —Ahecha peteĩ Jesé Belengua raʼy, ombopu porãva; hiʼarive ñorãirõhára pyʼa guasu, oñeʼẽ kuaa, ijuky ha Ñandejára oĩ hendive.   Upérõ Saúl omondo hembijokuái Jesé rendápe heʼi haguã chupe: “Embou chéve nde raʼy David, upe ovecha rerekua.”  Jesé omondo itaʼýra David Saúlpe ha heseve omondo peteĩ vúrro ogueraháva ijapére peteĩ ajaka mbuja, kaguy peteĩ hyru vakapípe ha peteĩ kavara raʼy.  Péicha oguahẽ David Saúl rendápe ha opyta ombaʼapo chupe. Saúl ojepokuaa hese ha omoĩ chupe ipytyvõhára ramo.  Saúl omondo iñeʼẽ Isaípe ojerurévo chupe David rehe, heʼívo: “Topytána che ndive, ajepokuaa itereíma niko hese.”  Ha péicha upe espíritu aña Ñandejára remimbou ombopyʼa tarova ramo Saúlpe, David ombopu hiʼárpa. Péicha Saúl oñeñandu porãve ha upe espíritu aña ojei chugui. Filistéo kuéra oñembyaty ñorãirõrã Judagua távape hérava Socó ha oñemohenda oñorãirõ haguã ñúme hérava Efes-Damim, Socó ha Azecá paʼũme.  Saúl ha Israelgua katu oñembyaty ha oñemohenda Elá ñúme, oñorãirõ haguãicha filistéo kuéra ndive.  Filistéo kuéra oñemohenda peteĩ yvytýpe ha Israelgua upe yvyty hovái guápe ha ipaʼũme kuéra oĩ peteĩ ñu.  Peichaháguinte filistéo kuéra apytégui osẽ peteĩ ñorãirõhára ipukúva 3 métro. Héra Goliat, táva Gat pegua.  Iñakãre oguereko akã moʼãha vrónse ha hete moʼãha avei vrónse, ipohýiva 55 kílo.  Vrónse avei umi hetyma moʼãha ha pe kyse yvuku ogueraháva ijatiʼýre.  Upéva ýva ipuku ha ipoguasu ojogua yvyrápe ojeporúva poyvi jepyahápe ha upéva apỹi fiérro guigua, ipohyivéva 6 kílogui. Henonderã oho ipytyvõhára.  Goliat oñemboʼy ha osapukái ñorãirõhára Israel guápe: —Maerã piko pesẽ peñemohenda ñorãirõrã? Che hína filistéo, peẽ katu Saúl rembiguái. Peiporavo peteĩ pende apytégui osẽ haguã oñorãirõ che ndive.  Ipuʼaka ramo che rehe, ore pene rembiguáita; che puʼaka ramo hese katu, peẽ ore rembiguáita.  Ko árape che amoñarõ Israelgua ñorãirõhárape: pemeʼẽ chéve peteĩ kuimbaʼe oñorãirõ haguã che ndive.   Saúl ha opa Israelgua ohendúvo koʼã ñeʼẽ ipyʼa mano ha okyhyje eterei.   Oĩ peteĩ kuimbaʼe hérava Jesé Belengua, itujámava upérõ. Haʼe 8 itaʼýra,  ha mbohapy itaʼýra tuichavéva oho Saúl ndive ñorãirõháme. Pe ijypykue héra Eliab, upe riregua héra Aminadab, ha pe mbohapyha, Samá.  David pe ipahague. Umi mbohapy tuichavéva oĩ Saúl ndive tekohápe,  David katu oho jepi tekohápe ha ou jey Belénpe oñangareko haguã itúva ovecha kuérare.   Upe aja, pe filistéo osẽ jepi omoñarõ haguã Israel guápe pyhareve ha kaʼaru, ha péicha ojapo 40 ára pukukue.   Peteĩ jey Jesé heʼi itaʼýra Davídpe: —Tereho tekohápe ha eraha nde rykeʼy kuérape ko 20 kílo trígo maimbe ha koʼã 10 mbuja.  Eraha avei koʼã 10 kesu nde rykeʼy kuéra ruvichápe. Ehecha mbaʼéichapa oiko nde rykeʼy kuéra ha eju emombeʼu chéve.   Upe aja Saúl, David rykeʼy kuéra ha opa Israelgua oĩ Elá ñúme ha oñorãirõ filistéo kuéra ndive.   David opuʼã koʼẽ mboyve, oheja ijovecha kuéra peteĩ ovecha rerekuápe, ohupi ijape rehe imatúla ha oho tekoha gotyo, heʼi haguéicha chupe Jesé. Oguahẽvo tekohápe umi ñorãirõhára osẽta hína ñorãirõme ha osapukái joa hikuái.  Israelgua ha filistéo oñemohenda ñorãirõrã ojohovái.  David oheja imatúla pe árma ha hiʼupy rerekuápe, ha pyaʼe oho oike ñorãirõhára apytépe oporandu haguã itykeʼýra kuérape mbaʼéichapa oiko.  Oñeʼẽ aja hendive kuéra, pe ñorãirõhára filistéo hérava Goliat táva Gat pegua, osẽ filistéo apytégui ha omoñarõ jey Israel guápe jepiguáicha. David ohendu upéva.   Umi Israelgua ohechávo pe kuimbaʼépe, okyhyje eterei ha okañy chugui,  heʼívo: “Pehechápa! Osẽ jeýma omoñarõvo Israel guápe! Upe ipuʼakávape hese, ñande ruvicha guasu omeʼẽta heta mbaʼe, omeʼẽta chupe itajýra hembirekorã ha hogagua ndopaga moʼãi impuésto.”   Upérõ David oporandu umi ijyke rehe oĩvape: —Mbaʼépako oñemeʼẽta pe kuimbaʼépe ko filistéope ojukáva, ha péicha ojohéiva upe jejahéi ojapóva Israel rehe? Ha máva piko pe filistéo Tupãme ogueroviaʼỹva, oñarõ haguã péicha Tupã oikovéva ñorãirõhára rehe?   Haʼe kuéra heʼi jey chupe mbaʼépa oñemeʼẽta pe filistéope ojukávape.  David rykeʼy Eliab katu, ohendúvo haʼe oñeʼẽha umi kuimbaʼe ndive, ipochy eterei ha heʼi chupe: —Maerã piko reju raʼe? Ha mávape piko reheja umi nde ovecha mbovymíre rekóva yvy ojeikoʼỹháme? Aikuaa porã, akã hatã ha ñorãirõ rehechaséguinte rejuha hína.   David heʼi chupe: —Ha mbaʼe piko che ajapo koʼágã? Añeʼẽnte niko!   Upéi ojere itykeʼýragui ha oporandu pe ambuépe, ha péichante avei oñeʼẽ chupe.  Oĩ ohendúva pe David heʼíva ha oho omombeʼu Saúlpe. Saúl ohenoika chupe.  Upérõ David heʼi Saúlpe: —Ani avave ojepyʼapy ko filistéore, che ruvicha guasu. Che añorãirõta hendive.   Saúl heʼi chupe: —Mbaʼéicha piko nde rehóta reñorãirõ ko filistéo ndive? Ne mitã iterei, haʼe katu imitã guive voi oñorãirõva.   David heʼi chupe: —Taʼéna ndéve, che ruvicha guasu: che añangareko ramo che ru ovecha kuérare, ou ramo león térã óso ogueraha peteĩ che ovecha,  amuña chupe ha aipeʼa jey hãinguágui che ovecha. Ha ojeity ramo che ári, aipyhy hañykãgui ha ambyepoti heta porã ajuka peve.  Tahaʼe león térã óso, ajuka vaerã katuete. Ko filistéope, Tupãme ogueroviaʼỹvape, ojehúta péicha avei, oñarõ haguére Tupã oikovéva ñorãirõhára kuérare.  Tupã che peʼa vaekue león ha óso rãinguágui, che peʼáta avei ko filistéo pógui. Upérõ Saúl heʼi chupe: —Tereho katu ha Tupã ta ne moirũ!   Upéi Saúl omondeka Davídpe umi ao haʼe oiporúvape. Omoĩka iñakãre akã moʼãha ha hetére tete moʼãha.  Ipahápe David omosãingo ikuʼa jopyha rehe kyse puku ha oñehaʼã oguata péicha. Ndojepokuaái umi mbaʼére ha heʼi Saúlpe: —Ndaikatúi aguata areko ramo koʼã mbaʼe che apére. Ndajepokuaái hese kuéra. Upérõ oipeʼapa umi mbaʼe,  ipojái pe yvyra ipo peguáre, oiporavo 5 itasỹi apuʼa ysyrýgui ha omoinge ivosápe. Upéi osẽ hiʼónda ipópe upe filistéope.  Pe filistéo avei oñemboja mbegue katu oúvo David gotyo ha henonderã ouipytyvõhára.  Pe filistéo omaʼẽ David rehe, ha ohechávo peteĩ mitã rusu rova pytãmiha ijukýva, ojapoʼi chupe,  ha heʼi: —Che piko jagua mbaʼe reju haguã chéve yvyra nde pópe? Ha ojahéi hese itupã rérape.  Upéi heʼi chupe: —Eju koʼápe tameʼẽ ne reʼõngue yryvu ha tymba ñarõme hembiʼurã!  David heʼi chupe: —Nde reju chéve kyse puku ha kyse yvuku reheve, che katu aju ndéve Tupã ipuʼakapáva, Tupã Israelgua ñorãirõhára Jára rérape. Umívape nde remoñarõ reikóvo.  Koʼágã Tupã ne meʼẽta che pópe ha ko árape voi rojukáta ha roñakãʼóta. Ha filistéo ñorãirõhára reʼõngue kuéra ahejáta yryvu ha tymba ñarõme hembiʼurã. Péicha opavave ko yvy ári oikuaáta oĩha Tupã Israélpe.  Opa koʼápe ijatýva oikuaáta Tupã ndoporopeʼaiha jejopy vaígui kyse puku térã kyse yvukúpe. Tupã hína pe oñorãirõta ha pene meʼẽtava ore pópe.   Pe filistéo oñemonguʼe ha osẽ Davídpe. Haʼe avei pyaʼe osẽ ha oñemoĩ filistéo renondépe,  opoʼẽ ivosápe, oguenohẽ peteĩ ita, omoĩ hiʼóndape, ohaʼã pe filistéope ha ojapi chupe isyva mbytetépe. Pe ita ojejakutu ha oike isyváre, Pe filistéo hoʼa ovapývo.  Péicha David ipuʼaka pe filistéore. Peteĩ ónda ha peteĩ itápente David oity chupe yvýre. Ha ndoguerekóigui kyse puku,  pyaʼe oñemboja pe filistéo oĩháme, ohekýi chugui ikyse puku ha pype ojuka chupe. Upéi oñakãʼo. Filistéo kuéra ohecháma ramo iñorãirõha imbaretevéva reʼõngue, oguevipa.  Upérõ Israel ha Judagua ñorãirõhára opoi yvytúre isapukái ha osẽ omuña chupe kuéra táva Gat reike ha táva Ecrón rokẽ meve. Pe tapére ohóva Saaraim guive Gat ha Ecrón peve, ojehecha opa rupi filistéo kuéra reʼõngue.   Omuña rire filistéo kuérape Israelgua ou jey. Upéi oho filistéo rekohápe ha ogueraha opa mbaʼe haʼe kuéra oheja vaekue.  Upérõ David ipojái pe filistéo akãngue rehe ha ogueraha Jerusalénpe. Hiʼárma kuéra katu oheja hóga vakapípe.   Saúl oporandu raʼe iñorãirõhára kuéra ruvicha Abnérpe, ohechávo David osẽha oñorãirõvo filistéo ndive: —Abner, máva piko pe mitã rusu ru?   Abner heʼi chupe: —Ndaikuaái che ruvicha guasu. —Eikuaa ñandéve mávapa, heʼi chupe Saúl.   Upévare, oúvo David pe filistéo akãngue ipópe, Abner ogueraha chupe Saúl rendápe,  ha haʼe oporandu chupe: —Ne mitã, máva raʼy piko nde? David heʼi chupe: —Jesé Belengua raʼy hína che, che ruvicha guasu. David oñeʼẽmba rire Saúl ndive, Jonatán oiko David irũ tee ramo ha ohayhu chupe ijupetéicha.  Saúl katu upe árape voi ogueraha chupe hógape ha ndohejái oho jey itúva rógape.  Jonatán ha David omeʼẽ ojupe oñoñeʼẽ haʼévo oñoirũ tee opa árape guarã, Jonatán ohayhúgui Davídpe ijupetéicha.  Upéi Jonatán oipeʼa ijahoja ha ijao ha omeʼẽ Davídpe, ikyse puku, ihuʼyha ikuʼa jopyha reheve.   David ikatupyry eterei ojapo haguã opa mbaʼe heʼíva chupe Saúl ha upévare Saúl omoĩ chupe ñorãirõhára ruvicha ramo. Kóva ombovyʼa opavavépe ha Saúl ñorãirõhára kuérape avei.   David ojuka rire Goliátpe ha ñorãirõhára kuéra ou jeývo ñorãirõhágui, opa Israel pegua távagui osẽ joa kuña kuéra mburuvicha guasu Saúl ruguãitĩvo. Vyʼa pópe opurahéi hikuái ha ojeroky imbaʼe pararã rory ha iplatíllo púpe.  Opurahéi ha ojeroky aja, kuña kuéra heʼi jepi: Saúl ojuka 1.000 kuimbaʼe, David katu 10.000.   Kóva ombopochy eterei Saúlpe, ha heʼi: —Davídpe omeʼẽ 10.000 voi, chéve katu 1.000 añónte. Koʼẽrõitéma omoĩne chupe mburuvicha guasúrõ. Upévantema hemby!   Upe guive Saúl ndojeroviavéi David rehe.   Pe ára ambuépe peteĩ espíritu aña, Tupã remimbou, oñemombaʼe Saúl rehe, ha haʼe oiko itarova vaicha hóga rupi. David ombopu hína hiʼárpa jepiguáicha, ha Saúl oguereko ikyse yvuku ipópe.  Peichaháguinte Saúl omopuʼã ikyse yvuku ojakutu haguãicha Davídpe tápiare. David katu ojehekýi jey-jey chugui.  Saúl okyhyje Davídgui Ñandejára oipytyvõgui Davídpe ha noipytyvõvéi chupe. Upévare omondo chupe ñorãirõhára aty ruvicha ramo.  Péicha David osẽ jepi ñorãirõháme ha ou jey iñorãirõhára kuéra ndive.  Ha Ñandejára oipytyvõgui Davídpe, osẽ porã chupe opa mbaʼe.  Upévare Saúl okyhyje chugui, ohechávo mbaʼéichapa oñakã rapuʼã.  Israel ha Judápe katu David ojehayhu, haʼe oporosãmbyhýgui oñesẽvo ñorãirõme ha ojejúvo.   Peteĩ jey Saúl heʼi Davídpe: —Ameʼẽta ndéve che rajy ypykue Merab ne rembirekorã, nde pyʼa guasu ha reike ramo Ñandejára ñorãirõme. Saúl oimoʼã natekotevẽiha ojuka chupe, filistéo kuéra voi ojapótagui upéva.  David katu heʼi chupe. —Che niko ndahaʼéi avave Israélpe ha che rogagua péichante avei, amenda haguã mburuvicha guasu rajýre.   Opáichavo oguahẽvo upe ára omeʼẽ haguã Merab Davídpe hembirekorã, omeʼẽ chupe Adriel, Mehola pegua.  Pe ambue Saúl rajy Mical katu iñakã raku David rehe. Ha Saúl ovyʼa oikuaávo upéva.  Omeʼẽta Davídpe hembirekorã, haʼe oity haguã chupe filistéo ñuhãme. Upérõ heʼi jey Davídpe: —Koʼágã katu remendátama che rajýre.   Upéi heʼi hembiguái kuérape: —Peñeʼẽ peẽ año David ndive ha peje chupe che, mburuvicha guasu, ahayhu etereiha chupe ha opa che rembiguái kuéra ojapoha chupe mbaʼe ramo, ha haʼe omenda vaerãha che rajýre.   Saúl rembiguái kuéra heʼi opa koʼã mbaʼe Davídpe, David katu heʼi chupe kuéra: —Che koygua, ha che mboriahu eterei niko amenda haguã mburuvicha guasu rajýre.   Saúl rembiguái kuéra omombeʼu chupe upe David heʼi vaekue.  Upérõ Saúl, oity haguã Davídpe filistéo ñuhãme heʼi chupe kuéra: —Peje Davídpe aipotaha che rajýre 100 filistéo apía pirekue. Péicha amyengoviáta umi che aʼeʼỹháre.   Saúl rembiguái heʼi Davídpe péicha, ha Davídpe ou porã omenda haguã mburuvicha guasu rajýre. Oñemboty mboyve pe ára,  David ogueraha iñorãirõhára kuéra ha ojuka 200 filistéo. Upéi oapiʼo umíva retekue ha ogueraha ipirekue mburuvicha guasúpe, ha omeʼẽ chupe itajýrare. Upémarõ Saúl omeʼẽ chupe itajýra Mical hembirekorã.   Saúl katu ohecha kuaávo Ñandejára oipytyvõha Davídpe ha itajýra Mical ohayhuha chupe,  okyhyjeve chugui, ha oikove aja pukukue ndaijaʼevéi hese.  Upéi avei, osẽ vove filistéo kuéra ñorãirõrã, Davídpe oho porãve ambue mburuvicha kuéragui, ha upéva rehe herakuã porã. Saúl heʼi itaʼýra Jonatán ha opa mburuvicha kuérape ojuka haguã Davídpe. Jonatán katu, ohayhu etereíva Davídpe,  omomarandu, ha heʼi chupe: —Che ru Saúl nde jukase hína. Upévare epuʼã koʼẽ mboyve tereho ekañy ha ani rejechauka.  Asẽta aguata che ru ndive nde reimeha rupi ha añeʼẽta chupe nde rehe, jahecha mbaʼépa heʼi. Upéi aikuaaukáta ndéve.   Jonatán oñeʼẽ Saúlpe David rehe. Heʼi chupe: —Che ruvicha guasu, naiporãi rejapo mbaʼeve ivaíva ne rembiguái David rehe. Haʼe niko ndojapói vaekue nde rehe mbaʼeve ivaíva, iporãvante uvei.  Omoĩ niko hekove ojuka haguã pe filistéope, ha péicha Ñandejára omyakã rapuʼã Israélpe. Nde rehechávo upéva revyʼa iterei vaekue. Mbaʼére piko ágã reñohẽse heko potĩva ruguy, rejukávo Davídpe rei ete asy?   Saúl ohendúvo Jonatán ñeʼẽ heʼi: —Ñandejára rérape ameʼẽ che ñeʼẽ David nomano moʼãiha.   Upéi Jonatán ohenói Davídpe ha omombeʼu chupe opa mbaʼe. Ogueraha chupe Saúl rendápe ha David opyta jey Saúl ndive.   Oiko jeývo ñorãirõ, David osẽ oñorãirõ filistéo ndive ha ipuʼaka hese kuéra. Omosarambipa ha omboguevi chupe kuéra.  Saúl rehe katu oñemombaʼe jey pe espíritu aña, Ñandejára remimbou, ha oguapy jave hína ikotýpe, ikyse yvuku ipópe, David ombopu aja hiʼárpa,  ojakutuse moʼã Davídpe tápiare. David katu ojehekýi chugui ha pe kyse yvuku ojejakutu tápiare. Pe pyharépe voi David okañy ha oho.  Upepete voi Saúl heʼi iñorãirõhára kuérape oho haguã David rógape, omangea haguã hese ha ojuka haguã chupe koʼẽmba vove.  David rembireko Mical katu omomarandu chupe heʼívo: —Nerekañýi ramo ko pyharépe, koʼẽrõ remanóta.   Upéi Mical omboguejy Davídpe peteĩ ovetã rupi, ha péicha okañy David.  Upérõ Mical omoĩ peteĩ tupã guaʼu raʼãnga tupápe, omyakãngyta kavara pirépe ha ojahoʼi peteĩ ahojápe.  Saúl omondóvo iñorãirõhára kuérape ogueru haguã Davídpe, Mical heʼi chupe kuéra hasyha.  Saúl katu omondo jey chupe kuéra David piári, heʼívo: —Peru chéve opa hupa reheve ha tajuka!   Saúl rembiguái kuéra oike David rógape ha ojuhu hupápe upe taʼãngaha kavara pire iñakãngytápe.  Upérõ Saúl heʼi Micálpe: —Mbaʼére piko che mbotavy ha reheja okañy che rehe ijaʼeʼỹvape? Mical heʼi chupe: —Heʼi niko che jukataha ndahejái ramo okañy.   Péicha okañy David ha oho Samuel rendápe Ramáme. Omombeʼu chupe opa mbaʼe Saúl ojapo vaekue hese. Upéi David ha Samuel oho oiko peteĩ távape hérava Naiot.  Saúl oikuaávo David oĩha Naiot Ramá peguápe,  omondo ipiári hembiguái kuérape. Koʼãva oguahẽvo ohecha peteĩ maranduhára  aty ojeroky tarováva, ha chupe kuéra Samuel omohenonde. Peichahágui Ñandejára espíritu oñemombaʼe avei Saúl remimbou kuérare ha haʼe kuéra avei oñemoĩ ojeroky tarova.   Oikuaávo Saúl, omondo ambue hembiguái kuérape. Koʼãva avei oñemoĩ ojeroky tarova. Saúl omondo jey ipyahúva ha koʼãva ojapo péichante avei.  Upémarõ Saúl oho haʼe voi Ramáme ha oguahẽvo upe ykua guasúpe oĩva upe távape hérava Secú, oporandu Samuel ha David rehe. Ojeʼe chupe oĩha Naiot Ramáme guápe.  Saúl oho upe gotyo ha Ñandejára espíritu oñemombaʼe avei hese, ha oñemoĩ ojeroky tarova ha péicha oho hapére oguahẽ meve Naiot Ramáme guápe.  Upépe oipeʼapa ijao ha ojeroky opívo Samuel renondépe upe ára ha pyhare pukukue. Upégui ou pe ñeʼẽnga heʼíva: “Saúlgui avei piko oiko maranduhára?” Peteĩ távape hérava Ramá, oiko vaekue peteĩ karai zufítava Efraín yvyty rupigua. Héra vaekue Elcaná Jeroham raʼy, upéva Elihú raʼy, upéva Tohu raʼy, upéva Zuf raʼy, Efraín ñemoñaregua.  Elcaná hembireko mokõi: peteĩ héra Ana ha pe ambue Peniná. Peniná imemby, Ana katu naimembýi.  Opa áño ko karai ohóva itávagui omombaʼe guasu ha oikuaveʼẽ haguã Tupãme mymbajuka  pe távape hérava Siló. Upépe oĩ paʼi ramo mokõive paʼi Elí raʼy, hérava Ofní ha Finees.   Oikuaveʼẽha árape mymbajuka, Elcaná omeʼẽ pe mymbajukágui hembireko Peniná, itaʼýra ha tajýra kuérape, umi soʼo akytã imbaʼerãva.  Ánape katu omeʼẽ pe iporãvéva, ohayhúgui chupe ndaikatúi ramo jepe imemby.  Upévare Peniná oñemoĩ Ana rehe, ojahéi ha oñembohory manté hese, ndaikatúigui imemby.  Péicha ojehu jepi umi áño ojoapykuéri. Oguahẽvo pe ára ojeho haguã tupaópe, Peniná ojahéi ha oñembohory hese ha Ana hasẽ ha ndokarúi.  Iména Elcaná katu heʼi chupe: “Anína ne rasẽ Ana! Mbaʼére piko reñembyasy ha nderekaruséi? Che ko aime ndéve 10 ne memby rekovia!”   Peteĩ jey, oĩ jave hikuái Sílope, okaru rire, Ana opuʼã. Paʼi Elí oguapy hína Ñandejára róga rokẽ ykére.  Ana hasẽ soro ha ipyʼa renyhẽ ñembyasýgui. Oñemoĩ oñemboʼe Tupãme,  ha kóicha heʼi chupe: “Tupã che Jára nde puʼakapáva! Remaʼẽ ramo ko ne rembiguái poriahumíre, ne manduʼa ramo che rehe ha nde reipota rupi che memby ramo peteĩ mitã kuimbaʼe, ameʼẽta ndéve ne mbaʼerã ha noñekytĩ moʼãi iñakã rague oikove aja pukukue”.   Ana oñemboʼe puku rupi Tupã renondépe, Elí omaʼẽ ijurúre.  Ana niko oñemboʼe ipyʼapýpente ha noñehendúi iñemboʼe. Hembénte omomýi. Upévare Elí oimoʼã okaʼuha,  ha heʼi chupe: —Rekaʼu jeýma hína! Terehóna ejera raẽ!   Ana heʼi chupe: —Ndakaʼúiko che karai! Ndaʼúi kaguy térã mbaʼeve ñane mongaʼúva. Ajepyʼapy etereínte niko ha ahekuavo che mbaʼe mbyasy Tupã renondépe.  Ani reimoʼã kuña vaiha che. Añemboʼe puku aína aiko asy eterei ha ndavyʼavéigui.   Elí heʼi chupe: —Tereho katu pyʼa guapýpe ha Tupã Israel Jára tomeʼẽ ndéve pe rejerure vaekue.   Ana heʼi chupe: —Terehecha kuaa kena chéve péicha opa ára! Upéi ojevy oikohápe ha opa chugui vyʼaʼỹ.  Pe ára ambuépe opuʼã hikuái koʼẽ mboyve ha omombaʼe guasu rire Ñandejárape oho jey hógape Ramáme. Upéi Elcaná oñeno hembireko Ana ndive ha Tupã imanduʼa Ana rembijerurére.  Péicha Ana opyta hye guasu. Ha oñembotývo hiʼára, imemby peteĩ mitã kuimbaʼe ha ombohéra chupe Samuel, ojerure haguére Tupãme.   Upéi Elcaná oho jey hogagua kuéra ndive Sílope, oikuaveʼẽ haguã mymbajuka áño jere rehegua, ha opaga haguã Tupãme ipromésa.  Ana katu ndohói ha heʼi iménape: —Ndaha moʼãi amomboʼo peve che memby. Upe rire araháta aikuaveʼẽ Tupãme ko mitã opyta haguã upépe opa árape guarã.   Iména Elcaná heʼi chupe: —Ejapo katu péicha. Epyta remomboʼo peve chupe. Ha Tupã tojapo pe heʼi vaekue ndéve. Upéicha haʼe opyta omongakuaa imembýpe omomboʼo peve.  Pe mitã nokambuvéi rire, ogueraha chupe tupao Sílope. Ogueraha avei mbohapy tóro raʼy, 22 kílo trígo ha peteĩ kaguy ryru. Imemby imitã gueteri upérõ.  Ojuka rire pe tóro raʼy ogueraha hikuái pe mitã paʼi Elípe.  Ha Ana heʼi chupe: —Nde karai, che niko pe kuña añemboʼe vaekue Ñandejárape nde ypýpe ko tupaópe.  Ajerure vaekue chupe omeʼẽ haguã chéve peteĩ mitã. Kóva haʼe.  Upévare aru ameʼẽ chupe imbaʼerã, ha oikove aja oikóta hendive ombaʼapóvo chupe itupaópe. Upéi oñesũ hikuái Ñandejára renondépe. David okañy Naiot Ramá guágui, oho Jonatán rendápe ha heʼi chupe: —Mbaʼe piko che ajapo? Mbaʼeichagua piko upe che rembiapo ivai etéva ajapo vaekue nde rúre, ajeve che reka opa rupi che juka haguã?   Jonatán heʼi chupe: —Neremano moʼãi mbaʼeveichave ramo! Che ru ndojapói mbaʼeve omombeʼuʼỹre chéve, ha mbaʼérepa oñomíta che hegui ko mbaʼe? Ndaikatúi péichavo!   David katu heʼi jey chupe: —Nde ru oikuaa porã nde che rayhuha, upévare heʼíne raʼe: “Toikuaaʼỹnte Jonatán, ani oñembyasy.” Tupã rekovére ha nde rekovére haʼe ndéve: umi che jukaséva opa rupi che mongora.   Upérõ Jonatán oporandu chupe: —Mbaʼépa reipota ajapo nde rehe?   David heʼi chupe: —Koʼẽrõ hína jasy pyahu arete,  ha aguapy vaerã akaru mburuvicha guasu ndive. Takañýnte ñúme, koʼẽ ambuérõ kaʼaru peve,  ha nde ru oporandu ramo che rehe, ere chupe ajerure hague ndéve aha haguã Belénpe, upépe niko che rogagua omymbajuka  jepi oguahẽvo ko arete.  Heʼi ramo iporãha, heʼise ikatuha che pyʼa guapy. Ipochy ramo katu reikuaátama ojaposeha che rehe ivaíva.  Ejapóna ko haʼéva. Che niko ne rembiguái ha ñameʼẽ vaekue ojupe oñoñeʼẽ Ñandejára rérape. Oime ramo che rembiapo vai raʼe, che juka nde voi. Natekotevẽi che reraha nde ru rendápe.   Jonatán katu heʼi chupe: —Eipeʼa upéva ne akãgui! Aikuaa ramo che ru ojaposeha nde rehe ivaíva, aikuaaukáta ndéve katuete.   Upérõ David oporandu chupe: —Máva piko che momarandúta nde ru oñeʼẽ pochy ramo ndéve?   Jonatán heʼi chupe: —Jaha ñúme jaguata. Oho hikuái ñúme oñondive.  Ha upépe Jonatán heʼi Davídpe: —Tupã Israel Jára rérape ameʼẽ ndéve che ñeʼẽ, koʼẽrõ térã koʼẽ ambue ramo, ko oraitépe, ahaʼãtaha aikuaa pe che ru ojaposéva. Opa mbaʼéi porã ramo ndéve guarã ha noromomarandúi ramo,  Tupã ta che nupã jey-jey. Ha che ru ojapose ramo nde rehe ivaíva, romomarandúta avei ha roipytyvõta rekañy haguã kyhyjeʼỹre. Ha Ñandejára ta ne pytyvõ, oipytyvõ haguéicha che rúpe!  Ha aikove ramo gueteri upérõ guarã, nde pyʼa porã kena che ndive, Tupã ipyʼa porã haguéicha ne ndive. Ha oimérõ amanóma raʼe,  nde pyʼa porãke che rogagua  ndive opa árape guarã, Ñandejára ohapoʼo rire jepe ko yvy árigui peteĩ-teĩ umi David rehe ijaʼeʼỹvape.  Ha Jonatán omohuʼã iñeʼẽ ñomeʼẽ David ndive heʼívo: “Ñandejára toñeñanduka opa koʼã mbaʼére umi David rehe ijaʼeʼỹvape.”  Jonatán omeʼẽka jey iñeʼẽ Davídpe ohayhu etereígui chupe, ohayhu niko chupe ijupetéicha.  Upéi heʼi chupe: —Koʼẽ ramo, jasy pyahu arete hína ha nandíta upe nde reguapyhápe. Upévare ojehecha ramóta ne poreʼỹ.  Koʼytevéta koʼẽ ambuérõ. Upévare tereho upe rekañy haguépe akokuehe ha epyta upe itaty kupépe.  Che apoíta mbohapy huʼy upe gotyo ku ahaʼarõ guáicha peteĩ mbaʼe,  ha haʼéta che rembiguáipe: “Tereho eheka che huʼy”. Haʼe ramo chupe: “Che huʼy oĩ agotyove, eru chéve”, ikatúta resẽ kyhyjeʼỹme. Ndojehu moʼãi ndéve mbaʼeve.  Ha haʼe ramo chupe: “Umi huʼy oĩ amo gotyove”, tereho, Ñandejára oipotágui reho.  Ha Ñandejára hína pe ñeʼẽ ñameʼẽ vaekue ojupe renduhare, opa árape guarã.   David okañy upe ñúme ha oguahẽvo pe jasy pyahu arete, mburuvicha guasu oguapy mesápe okaru haguã.  Oguapy, jepi guáicha, iguapyha tápia ypýpe guápe, Jonatán oguapy hovái ha Abner oguapy Saúl ykére. David guapyha opyta nandi.  Upe árape Saúl ndeʼíri mbaʼeve, oimoʼãgui oiméne haguã oja hese potĩʼỹ  ha noñemopotĩri.  Pe ára ambuépe katu David guapyha opyta avei nandi. Upérõ Saúl oporandu itaʼýra Jonatánpe: —Mbaʼére piko ndoúi kuehe okarúvo Jesé raʼy ha koʼágã ndoúi jey?   Jonatán heʼi chupe: —David ojerure chéve oho haguã Belénpe.  Upépe hogagua omymbajuka, ha itykeʼýra oipota oho. Heʼi avei chéve ikatúpa oho avei upekuévo ohechami hesegua kuérape. Upévare ndoguapýi hína okaru ne ndive che ruvicha guasu.   Upérõ Saúl ipochy eterei Jonatán ndive ha heʼi chupe: —Nde aña membyre! Che piko ndaikuaái ngaʼu reimeha Jesé raʼy ykére, renẽmotĩ haguã nde ha remotĩ haguã nde sýpe?  Haʼe oikove aja ko yvy ári, ndapeiko moʼãi kyhyjeʼỹ rehe nde ha ne retã. Pyaʼéke tereho eheka chupe ha eru chéve koʼápe tajuka!   Jonatán katu heʼi chupe: —Ha mbaʼére piko rejukáta? Mbaʼe piko haʼe ojapo?   Saúl ohupi ikyse yvuku oikutu haguã Jonatánpe. Upépe haʼe ohecha kuaa itúva ojukataha Davídpe.  Upérõ Jonatán ipochy eterei ha opuʼã meságui. Ndopytái okaru upe ára mokõiháme, ombyasy etereígui Davídpe itúva ojahéi haguére hese.  Pe ára ambuépe Jonatán osẽ ñu gotyo, upe óra heʼi haguépe Davídpe. Omoirũ chupe peteĩ hembiguái mitã rusu.  Upévape haʼe heʼi: —Pyaʼe tereho eheka umi huʼy che apoíva. Pe mitã rusu osẽ oñani, Jonatán opoi aja peteĩ huʼy hoʼa haguã mombyry chugui.  Ha pe mitã rusu oguahẽvo hoʼa haguépe upe huʼy, Jonatán osapukái hatã chupe: Pe huʼy oĩ amo gotyove!   Ha upéi Jonatán osapukái jey hembiguáipe: —Nde pyaʼe edipara, ani repyta! Jonatán rembiguái ohupi umi huʼy ha ogueru chupe.  Ha ndohecha kuaái mbaʼeve, Jonatán ha David añónte oikuaágui mbaʼépa heʼise umi mbaʼe.  Upéi Jonatán omeʼẽ hiʼárma hembiguáipe ha heʼi chupe ogueraha jey haguã hógape.   Oho rire pe tembiguái, David osẽ pe itaty kupégui ha oñesũ Jonatán renondépe mbohapy jey omboja peve isyva yvýre. Upéi oñoañua hikuái ha hasẽ oñondive.  Ipahápe Jonatán heʼi Davídpe: —Tereho katu kyhyjeʼỹre. Pe ñeʼẽ ñameʼẽ vaekue ojupe niko Ñandejára rérape ñameʼẽ ha jajerure chupe oĩ haguã opa ára ñande apytépe ha ne ñemoñare ha che ñemoñare apytépe. Upéi David oho hapére ha Jonatán oho jey hógape.   David oho táva Nob gotyo, paʼi Ahimélec  rendápe. Kóva oñemondýi ohechávo chupe: —Mbaʼére piko reju neño ha avave na ne moirũi?   David heʼi chupe: —Mburuvicha guasu che mbou ñemi. Oĩ ajapo vaerã ha ndoipotái ojekuaa. Che irũ nguéra katu oikuaáma mamópa rojotopáta.  Eremi chéve, rereko piko jaisuʼumi vaerã? Emeʼẽ chéve 5 mbuja térã oimeraẽ mbaʼe rejuhúva.   Pe paʼi heʼi chupe: —Mbuja ñemomarangatu pyrénte upe arekóva. Ameʼẽta ndéve oimérõ ne irũ nguéra ndoikói raʼe kuña ndive.   David heʼi chupe: —Eʼa! Rosẽta ramo ñorãirõháme ndoropokóiva voínte kuñáre. Ha koʼágã norosẽi ramo jepe ñorarirõrã, aikuaa porã che irũ nguéra ipotĩha  hína.   Upérõ paʼi omeʼẽ chupe upe mbuja ñemomarangatu pyre, upépe niko umichaguánte oĩ,  ha upe árape voi ojepeʼa vaekue altárgui, oñemoĩ haguã hendaguépe mbuja ojy ramóva.  Upe aja oĩ upépe peteĩ mburuvicha Saúl ndivegua, opyta vaekue tupaópe. Upéva peteĩ edomíta hérava Doeg, Saúl ovecha rerekua kuéra ruvicha.   David heʼi Ahimélecpe: —Rereko piko ápe kyse yvuku térã kyse puku? Reikuaápa, che ruvicha guasu che mbou pyaʼe etereígui ndaikatúi kuri aru mbaʼeveichagua árma.   Paʼi heʼi chupe: —Areko pe kyse puku Goliat, pe filistéo nde rejuka vaekue Elá ñúme mbaʼekue. Oĩ hína efod  kupépe, oñembohyru peteĩ ahojápe. Rerahakuaa rerahase ramo. Upévante areko. David heʼi chupe: —Pévagui iporãvéva ndaipóri. Eru katu!   Pe árape voi David ohove hapére okañývo Saúlgui ha oho táva Gat ruvicha guasu Aquís rendápe.  Ha Aquís róga pegua mburuvicha kuéra heʼi Áquispe: —Kóvako David, ko tetã ruvicha guasu Saúl rembiguái hína. Hese ojepurahéiva ojejeroky ramo: “Saúl ojuka 1.000 kuimbaʼe, David katu 10.000!”   David ojepyʼapy pe ojeʼéva rehe ha okyhyje Gat  ruvicha guasu Áquisgui.  Upévare oñembotavy ha oiko itarováva  ramo. Ohai taʼãnga mimi okẽ nguéra rehe ha oheja hendy osyry hendyváre.  Upérõ Aquís heʼi mburuvicha kuérape: —Maerã piko peru chéve ko kuimbaʼe tarova?  David oho upégui ha okañy Adulam pegua itakuápe. Oikuaa vove itykeʼýra ha opa hesegua kuéra, oho oñembyaty hendive.  Oho avei oñembyaty hendive opa umi ojejopy vaíva, umi ikatuʼỹva omyengovia jehepy meʼẽ ha umi ndovyʼavéiva. Péicha David oiko umi kuimbaʼe ruvicha ramo. 400 rupi oĩ haʼe kuérava.   Upégui David oho Moab retãme upe távape hérava Mispá, ha heʼi Moab ruvicha guasúpe: —Ajerure ndéve che ru ha che sy opyta haguã pene ndive, aikuaa peve mbaʼépa oipota che hegui Tupã.   Péicha David ogueraha itúva kuérape Moab pegua mburuvicha guasu rendápe ha hendive oiko hikuái, David oiko aja ikañyháme.  Upérõ maranduhára  Gad heʼi Davídpe: —Ani repyta ne kañyháme. Tereho Judá gotyo. Péicha David oho oguahẽ kaʼaguy Héret guápe.   Upe aja Saúl oĩ táva Guibeápe, oguapy hína ikyse yvuku ipópe ijyvatehápe  yvyra máta guýpe, ha mburuvicha kuéra oñemboʼypa ijerére. Ohendu vove David ha hendivegua kuéra rapykuere ojekuaamaha,  heʼi mburuvicha kuérape: —Kuimbaʼe kuéra Benjamingua, pehendúke! Peimoʼã piko Jesé raʼy omeʼẽtaha opa peẽme yvy ha parralty ha pene moĩtaha mburuvicha ramo?  Opa peẽ peñemoĩ ñemi kuri che rehe, avave niko ndeʼíri chéve che raʼy ha Jesé raʼy omeʼẽ hague ojupe oñoñeʼẽ. Avave peẽva ndojepyʼapýi che rehe, avave ndeʼíri chéve che raʼy omoĩ hague che rehe che pytyvõhárape che moñuhã haguã ojapoháicha koʼágã.   Upérõ edomíta Doeg oñemboʼýva hína umi mburuvicha apytépe heʼi Saúlpe: —Che ahecha Jesé raʼýpe oho ramo Nóbpe Ahitub raʼy Ahimélec rendápe.  Ahimélec oporandu  Ñandejárape David rehe ha omeʼẽ chupe hiʼupy hape kyse puku filistéo Goliat mbaʼekue.   Upérõ mburuvicha guasu ohenoika Ahimélec ha opa Nob pegua paʼípe, umíva niko Ahimélec génte kuéra. Ha oguahẽmba rire hendápe,  Saúl heʼi Ahimélecpe. —Che rendu porãke Ahitub raʼy! Ahimélec heʼi chupe: —Aime ajapo haguãicha eréva chéve, che ruvicha guasu.   Ha Saúl heʼi chupe: —Mbaʼére piko nde ha Jesé raʼy peñemoĩ ñemi che rehe? Nde remeʼẽ chupe hiʼupy ha peteĩ kyse puku, ha reporandu Ñandejárape David rehe, oñemoĩ haguã che rehe ha che moñuhã haguã, ojapoháicha hína koʼágã.   Upérõ Ahimélec heʼi mburuvicha guasúpe: —Máva piko opa mburuvicha apytépe, ijeroviahave Davídgui? Haʼe niko hína nde rajy ména ha opa umi nde rehe oñangarekóva ruvicha ha ojeapo itéva mbaʼe ramo nde róga guasúpe.  Na koʼágã aéi niko aporandu hese Ñandejárape. Ndaipóriko mbaʼeve upe ojeʼévagui ndéve. Ani rerovia ojeʼéva che rehe térã che róga guare. Che niko ndaikuaái mbaʼevete asy pe erévagui.   Saúl katu heʼi jey chupe: —Tereikuaa porã mandi voi Ahimélec. Nde ha umi nde rogagua pejejukapáta!   Ha upepete voi Saúl heʼi umi hese oñangarekóvape: —Pejukapa koʼã paʼi kuérape! Haʼe kuéra avei oĩ David ndive. Ha oikuaa porã David okañyha oikóvo ha na che momarandúi. Haʼe kuéra katu okyhyje Ñandejáragui ha ndojukaséi paʼi kuérape.  Upévare mburuvicha guasu heʼi Doeg, pe edomítape: —Ejuka nde chupe kuéra! Doeg ojeity hiʼári kuéra ha upepete ojuka 85 kuimbaʼe omondéva efod línope.  Upéi táva Nóbpe, pe paʼi kuéra távape, Saúl ojukauka kuimbaʼe, kuña, mitaʼi ha mitã kambu. Ojukauka avei guéi, vúrro ha ovecha kuéra.  Peteĩ Ahimélec raʼy kuérava katu, hérava Abiatar, okañy ha oho oĩháme David.  Upépe omombeʼu Saúl ojukauka hague paʼi kuérape,  ha David heʼi chupe: —Aime ramo guare upépe aikuaa voi Doeg, oĩva upépe, omombeʼutaha Saúlpe. Che ári hoʼa opa nde rogagua jejukakue.  Epyta koʼápe che ndive ha ani rekyhyje. Pe nde jukasévako che jukase chéve avei. Che ndive katu reikóta kyhyjeʼỹme. Peteĩ jey filistéo kuéra ondyry táva Queilá rehe ha omonda pe trígo ojejykýi ramóva. David oikuaávo upéva,  oho ha oporandu  Ñandejárape. Heʼi chupe: —Ikatúpa aha añorãirõ koʼã filistéo ndive? Ha Ñandejára heʼi chupe: —Tereho katu eñorãirõ. Nde puʼakáta hese kuéra, ha eipeʼa chugui kuéra táva Queilá.   Umi oĩva David ndive katu heʼi chupe: —Ko Judápema voi jakyhyje hína, koʼytevéta jahárõ Queilápe ñañorãirõvo filistéo kuéra ndive.   Upérõ David oporandu jey Ñandejárape, ha Ñandejára heʼi chupe: —Tereho katu Queilá gotyo. Che amoĩta nde pópe filistéo kuéra.   David ha hendivegua oho Queilá gotyo, ha upépe oñorãirõ filistéo kuéra ndive. Ohundi ete voi chupe kuéra ha oñemombaʼe hymba kuérare. Péicha David oipeʼa Queilá guápe filistéo kuéragui.   Upe aja Abiatar, Ahimélec raʼy, okañy raʼe oñembyaty haguã David ndive Queilápe, ha ogueraha efod.   Saúlpe katu ojeʼe David oĩha Queilápe ha heʼi ipype: “Tupã omoĩma chupe che pópe. Oikévo pe távape haʼe voi oñemboty hokẽ kupépe.”   Upépe voi Saúl ohenoika opa iñorãirõhárape oho haguã Queilá gotyo, omongora haguã David ha hendive guápe.  David oikuaávo Saúl ouha chupe, ojerure paʼi Abiatárpe efod oporandu haguã Ñandejárape.  Ha heʼi David: —Tupã Israel Jára, aikuaa Saúl ouha Queilápe ohundi haguã ko táva, che aimégui ápe.  Oútapa Saúl che piári, ahendu haguéicha? Che meʼẽtapa chupe umi Queilagua? Tupã Israel Jára, ajerure ndéve rehechauka haguã chéve koʼã mbaʼe. Ha Ñandejára heʼi: —Saúl oúta.   Upérõ David oporandu: —Umi Queilagua piko ore meʼẽta Saúlpe che ha che ndive guápe? Ha Ñandejára heʼi: —Pene meʼẽta.   Upérõ David ha hendivegua, 600 kuimbaʼe rupi haʼe kuéra, osẽ Queilágui ha oho rei. Saúl oikuaávo David okañy hague, nomuñavéi chupe.   David oiko yvy ojeikoʼỹha, umi oñekañy porãveha rupi, umi yvyty paʼũ rupi oĩva yvy ojeikoʼỹha Zif héravape. Ha Saúl ohekave ramo jepe chupe opa ára, Tupã nomoĩri chupe ipópe.  Opáichavo David okyhyje Saúlgui osẽ haguére ojukávo chupe. Upévare opyta táva Hórespe, yvy ojeikoʼỹha Zífpe.   Peteĩ jey Saúl raʼy Jonatán oho David rendápe Hórespe, omokyreʼỹ ha ombojeroviave haguã chupe Tupãre.  Heʼi chupe: —Ani rekyhyje. Che ru Saúl niko na nde rupyty moʼãi. Nde reikóta Israel ruvicha guasúrõ ha che aĩta ne moirũha ramo pe tetã sãmbyhýpe. Kóva che ru Saúl jepe oikuaa.   Upérõ omeʼẽ hikuái ojupe oñoñeʼẽ ha omoĩ Tupãme iñeʼẽ renduha ramo.  Upéi Jonatán oho jey hógape ha David opyta Hórespe.  Karai kuéra Zif pegua katu oho Guibeápe oñeʼẽ haguã Saúl ndive ha heʼi chupe: —David okañy ore yvýpe, peteĩ oñemoʼã porãháme oĩva yvyty Haquila, Hórespe, yvy ojeikoʼỹhágui sur gotyo.  Rehose vovénte ikatu reho, ore ruvicha guasu, ha ore romoĩta chupe nde pópe.   Saúl heʼi chupe kuéra: —Ñandejára ta pende rovasa pe che poriahurereko haguére!  Koʼágã ajerure peẽme peho haguã pehecha porã mamoitépa haʼe oĩ ha mávapa ohecha raʼe chupe. Ahendu niko oiko kuaa itereiha.  Pemaʼẽ porã opa umi kañyha haʼe oikehápe ha peju jey peikuaa porã rire. Upépe che aháta pene ndive. Ha oĩ ramo upérupi, añetehápe che ahekáta chupe opavave apytépe, opa Judá pýre.   Haʼe kuéra oho jey Zífpe Saúl renonderã. Upe aja David oĩ hendivegua ndive yvy ojeikoʼỹháme Maón héravape, upe ñúme oĩva sur gotyo,  Saúl ha hendivegua oho ohekávo chupe. David oñemomarandúvo, oguejy Maón pegua ita guasúpe. Oikuaávo Saúl, ojepoi David rapykuéri.  Peteĩ yvyty yke rupi oho Saúl ha hendivegua ha pe ambue rupi David ha hendivegua. Pyaʼe oho okañy haguã Saúlgui. Saúl ha hendivegua omongoráma David ha hendive guápe ha ipojáitama hese kuéra.  Upe vove oguahẽ peteĩ ñeʼẽ reruha, heʼíva Saúlpe: —Che ruvicha guasu, eju pyaʼe, cháke filistéo kuéra oike ñane retãme!   Upérõ Saúl nomuñavéi Davídpe ha oho oñorãirõvo filistéo kuéra ndive. Upévare upe tenda héra “Ita guasu jueja”. Upégui David oho oiko En-Gadi ñemoʼãháme.   Ou vove Saúl ñorãirõhágui filistéo kuéra ndive, ojeʼe chupe David oĩha En-Gadi héravape, yvy ojeikoʼỹháme.  Upérõ Saúl oiporavo 3.000 kuimbaʼe opa Israelgua apytégui ha oho David rekávo umi yvyty ijyvatevéva rupi.  Hape rupi oguahẽ peteĩ ovecha oñemongorahápe. Ijypýpe oĩ peteĩ itakua okañyháme David hendivegua ndive. Saúl oĩse sapyʼa ñanáme ha oike pe itakuápe oĩ haguã.  Umi David ndive oĩva heʼi chupe: —Ko árape ojapo Ñandejára upe heʼi vaekue ndéve: omeʼẽtaha nde pópe nde rehe ijaʼeʼỹvape. Ejapo rejaposéva hese. Upérõ David oñemboja mbegue katu ha oikytĩ peteĩ Saúl ahoja pehẽngue.  Ha ojapopa vovénte ombyasy jey,  ha heʼi hendive guápe: —Ani ágã oheja Tupã ajapo mbaʼeve che ruvicha guasúre. Haʼe niko oiporavo vaekue chupe Israel ruvicha guasúrõ. Haʼe hína mburuvicha guasu, Tupã oiporavo haguére chupe.   Péicha David ojoko hendive guápe ha ndohejái chupe kuéra ondyry Saúl rehe. Saúl osẽvo pe itakuágui oho hapére.  Upérõ David osẽ hapykuéri ha osapukái chupe: —Che ruvicha guasu, che ruvicha guasu! Saúl omaʼẽ hapykuévo, ha David ojayvy henondépe,  heʼívo chupe: —Mbaʼére piko rejapysaka ñeʼẽ reíre, che ruvicha guasu? Oĩ heʼíva ndéve ajaposeha nde rehe ivaíva.  Ko árape Ñandejára ne moĩ kuri che pópe amo itakuápe ha che ndorojukaséi, haʼégui che jupe Tupã nde poravo hague mburuvicha guasurã.  Emaʼẽ porãke che ruvicha guasu ko arekóva rehe che pópe. Kóva hína peteĩ nde ahoja pehẽngue ha ikatu vaerã moʼã rojuka. Koʼágã reikuaáma ndoroguasu apíri moʼãiha ha ndajapo moʼãiha nde rehe mbaʼeve ivaíva. Nde katu reiko che muña che juka haguã.  Ñandejára ta ñane reko raʼã ha haʼe tojapo nde rehe upe ojapo vaerã! Che katu arakaʼeve namopuʼãi chéne che po nde rehe.  Oĩ niko ñeʼẽnga yma guive oñehendúva ha heʼíva: “Tembiapo aña osẽ iñañávagui”. Upévare che namopuʼãi chéne che po nde rehe mbaʼeveichave ramo.  Ha hiʼarive: Máva rapykuéri piko osẽ raʼe Israel ruvicha guasu? Mávape piko omuña oikóvo? Peteĩ jagua reʼõngue, peteĩ tungusu. Upeichaguáma niko che koʼágã!  Upévare, Ñandejára ta ñane reko raʼã ha teʼi mávapa ojavy: che térãpa nde! Haʼe tohecha che reko potĩ ha ta che peʼa nde pógui!   David oñeʼẽmba vove, Saúl osapukái: —Nde piko hína che raʼy David, upe reñeʼẽva chéve? Oñemoĩ hasẽ,  ha heʼi chupe: —Nde hína upe nde reko potĩva, remyengovia niko chéve iporãvape upe ivaíva ajapo vaekue nde rehe.  Ko árape rehechauka chéve rehekaha iporãva chéve guarã. Ñandejára niko che moĩ nde pópe ha nda che jukái.  Añetehápe ndaipóri avave ojuhúva hese ijaʼeʼỹvape ha ohejánteva oho ojukaʼỹ rehe chupe. Upévare Ñandejára tomyengovia ndéve upe iporãva rejapo vaekue che rehe!  Koʼágã ahecha kuaáma ndetaha pe mburuvicha guasu, omyakã rapuʼãtava Israélpe.  Upévare aipota remeʼẽ chéve ne ñeʼẽ Ñandejára rérape, nerehundi moʼãiha che ñemoñarépe, ha nerembogue moʼãiha che rogagua réra.   Samuel omano ha opa Israelgua oñembyaty oguerombyasy haguã chupe. Oñotỹ hikuái chupe ijyvýpe Ramáme. Upéi David oho yvy ojeikoʼỹháme, Parán hérava.   Maónpe oiko peteĩ kuimbaʼe imbaʼe rereko hetáva peteĩ távape hérava Carmel. Haʼe oguereko 3.000 ovecha ha 1.000 kavara, ha oñapĩ hína hymba kuéra Carmélpe.  Pe kuimbaʼe héra Nabal, Caleb ñemoñare ha hembireko héra Abigail. Hembireko iñakã porã ha ijuky, haʼe katu ijava ha ipochy rei.   Pe yvy ojeikoʼỹháme David ohendu Nabal oñapĩha hína hymba kuéra,  ha omondo hendápe 10 mitã rusu. Heʼi chupe kuéra: —Tapeho Carmélpe Nabal rendápe,  pemeʼẽ chupe che maitei ha peje chupe: “Maiteípa! Pyʼa guapy nde róga ha opa ne mbaʼe kuérape guarã!  Ahendu reñapĩha hína nde ovecha kuéra. Nde ovecha rerekua kuéra oĩ ramo guare ore ndive, arakaʼeve noromyangekói vaekue chupe kuéra ha nokañýi chugui kuéra mbaʼeve oĩ aja Carmélpe.  Reporandu kuaa ne rembiguái kuérape ha omombeʼúta hikuái ndéve. Emoguahẽ porã kena koʼã mitã rusúpe, oguahẽva ne rendápe ko arete jave. Ajerure ndéve remeʼẽ haguã chupe kuéra upe rerekóvagui ne rembiguái kuéra ha nde raʼy David peguarã.”   Umi mitã rusu heʼi Nabálpe koʼã mbaʼe heʼikáva chupe David ha opyta ohaʼarõ iñeʼẽ.  Nabal katu heʼi chupe kuéra: —Máva piko David, ha mbaʼe piko Jesé raʼy? Koʼágã niko heta oĩ tembiguái okañýva ijáragui!  Che piko aipeʼáta tembiʼu, y ha soʼo amboykéva che rembiguái kuéra peguarã, ameʼẽ haguã peteĩ aikuaaʼỹvape mamo guápa hína?   David rembiguái kuéra oho omombeʼu chupe opa mbaʼe Nabal heʼi vaekue.  Upérõ David heʼi hendive guápe: —Peraha pende kyse puku ha jaha! Umi kuimbaʼe omosãingo ikyse puku ikuʼa jopyha rehe ha péicha ojapo avei David, ha oho oñondive 400 kuimbaʼe. 200 katu opyta oñangareko imbaʼe kuérare.  Peteĩ Nabal rembiguái kuérava katu oho heʼi Nabal rembireko Abigaílpe: —Yvy ojeikoʼỹhágui David ombou hembijokuái kuéra omomaiteívo ore járape, haʼe katu oñeʼẽ pochy eterei chupe kuéra.  Umi kuimbaʼe kuéra ipyʼa porã vaekue ore ndive. Roiko aja hendive kuéra ñu rupi arakaʼeve na ore myangekóiri ha ndoipeʼái ore hegui mbaʼeve.  Upéva rangue, ára ha pyharépe ore moʼã vaekue ivaívagui ore rymba kuéra ha oréve avei.  Ne ména ko ijava iterei ha ndaikatúi jaʼe chupe mbaʼeve. Nde mante reikuaáta mbaʼépa rejapóta. Che aikuaa porã ouha hína ivai etereíva chupe ha hóga guápe.   Pyaʼe porã Abigail ogueru 200 mbuja, mokõi kaguy ryru, 5 ovecha kaʼẽ, 40 kílo trígo maimbe, 100 mbujape parralʼa ñembopiru pyre ha 200 mbujape igoʼa ñembopiru pyre. Umíva ohupipa vúrro ári,  ha heʼi hembiguái kuérape: —Tapeho che renonderã. Che aháta kurive. Heʼiʼỹ rehe mbaʼeve iménape,  Abigail ojupi vúrro ári ha ñemiháme oguejy pe yvytýgui. Upeichahágui ohecha David ha hendivegua oúva hína ha osẽ huguãitĩvo.   David ojepyʼa mongeta oúvo, rei ete haʼe oñangareko hague umi mbaʼe Nabal oguerekóva rehe yvy ojeikoʼỹháme, oipeʼaʼỹ rehe chugui mbaʼeve. Omyengovia niko chupe ivaíva iporãvare.  Upévare omeʼẽ iñeʼẽ heʼívo: “Tupã ta che nupã rasy nahundipái ramo koʼẽmba vove, umi kuimbaʼe kuéra hesegua!”   Abigail ohecha vove Davídpe oguejy hymba vúrrogui,  oñesũ ha ojayvy henondépe ombojávo isyva yvýre ha heʼi chupe: 24 —Che ári toʼa ivaíva che karai! Ikatúpa añeʼẽ ndéve ha rejapysakami ko haʼéva rehe?  Ani kena repenátei Nabal rehe! Haʼéko ijava ha itavy eterei. Ajeve voi niko héra Nabal, heʼiséva “tekove tavy”. Haʼéko itavy eterei, ndojapói voi mbaʼeve iporãva. Ha che, ne rembiguái poriahumi, ndohechái umi nerembijokuái rembou vaekue hendápe.  Opáichavo aikuaa porã che karai, Ñandejára ndohejái hague reñohẽ rei tuguy ha remyengovia hembiapo vaívape nde po tee rupi. Ajerure Ñandejárape opa nde rehe ijaʼeʼỹvape ha ojaposéva nde rehe ivaíva, tojehu ko ojehútava Nabálpe.  Ha koʼágã ajerure ndéve koʼã jopói arúva toñembojaʼo ne irũ nguéra apytépe,  ha reheja rei haguã chéve, ne rembiguái poriahúpe. Aikuaa porã Ñandejára oĩtaha opa ára nde ha nde rogagua ykére, reñorãirõ haguére Ñandejára ñorãirõme ha nderejapói haguére mbaʼeve ivaíva reiko aja pukukue.  Oĩ ramo opuʼãva nde rehe ha nde jukaséva, mbaʼeve ndojehu moʼãi ndéve Ñandejára oñangarekógui nde rekovére. Nde rehe ijaʼeʼỹvape Ñandejára omombóta oñemomboháicha ita óndape.  Ágã Ñandejára ojapóma ramo opa umi mbaʼe porã heʼi vaekue ndéve ha ne moĩ Israel ruvicha guasúrõ,  nereñembyasy moʼãi reñohẽ rei haguére tuguy ha remyengovia haguére hembiapo vaívape nde po tee rupi. Ha Ñandejára ne myakã rapuʼã ramo, ne manduʼami ko ne rembiguái poriahúre.   David heʼi chupe: —Tojererohory Tupã Israel Jára, ne mbou haguére che ruguãitĩvo,  ha terevyʼa ne akã porã itére, ko árape niko nderehejái añohẽ rei tuguy ha amyengovia ivaíva che po tee rupi.  Tupã Israel Jára rérape haʼe ndéve, nde che joko hague ani ajapo ivaíva nde rehe. Ndereju pyaʼéi rire che ruguãitĩvo, koʼẽ ramo guarã ndopytái vaerã moʼã peteĩ kuimbaʼénte jepe Nabálpe. Ajukapaite vaerãmoʼã!   Upéi David ohupi Abigail pógui umi mbaʼe ogueraha vaekue ha heʼi chupe: —Reho kuaa nde rógape kyhyjeʼỹre. Rehecháma ahendu hague ne ñeʼẽ ha ameʼẽ hague ndéve pe rejeruréva.   Abigail oho jey Nabal rendápe ha ojuhu ojapo hague peteĩ karu guasu ndeʼáva, mburuvicha guasu ojapóva rehegua. Tuicha ovyʼa ha okaʼu guasu. Upévare ndeʼíri chupe mbaʼeve.  Pe ára ambuépe katu, Nabal ojera rire, Abigail omombeʼu chupe opa mbaʼe. Upérõ Nabal hoʼa hasy ete ha opyta ijapa.  Ohasa rire 10 ára, Ñandejára oinupã jey chupe ha omano.  David oikuaa vove Nabal omano hague heʼi: —Tojererohory Tupã, omyengovia haguére chupe upe ivaíva ojapo vaekue che rehe. Ndohejái ajapo ivaíva ha oheja pe ivaíva ojapo vaekue Nabal hoʼa hiʼári voi! Upéi David heʼika Abigaílpe omendaseha hese.  Umi David rembijokuái oguahẽ Carmélpe ha heʼi Abigaílpe: —David ore mbou nde piári. Omendase nde rehe.   Abigail oñesũ, ojayvy henondépe kuéra, ha heʼi: —Che niko David rembiguáinte voi. Aime ambojepyhéi haguãicha hembiguái kuérape, haʼe oipota ramo.  Upéi opuʼã oñembosakoʼi pyaʼe, oñemoirũ 5 hembiguái kuñataĩre, ojupi ivúrro ári, oho David remimbou kuéra rapykuéri ha omenda hese.   David omenda avei Ahinóam Jezreel peguáre ha mokõive oiko hembireko ramo.  Saúl omeʼẽ raʼe itajýra Mical David rembireko, peteĩ karaípe hérava Paltí, Lais raʼy, táva Galim pegua. Karai kuéra Zif pegua oho Guibeápe Saúl rendápe ha heʼi chupe David okañyha yvyty Haquila héravape, yvy ojeikoʼỹha rovái.   Upérõ Saúl oiporavo 3.000 ñorãirõhára Israelgua ha oho yvy ojeikoʼỹha Zífpe David rekávo.  Opyta yvyty Haquílape, oĩva tape ykére, yvy ojeikoʼỹha rovái. David katu, oĩva yvy ojeikoʼỹháme, ohecha kuaa Saúl ou hague hapykuéri,  ha omondo maña ñemiha oikuaa haguã mamópa oguahẽ raʼe Saúl.  Upéi oho Saúl opyta haguépe ha omaʼẽ mamópa oke Saúl ha Abner, Ner raʼy, haʼéva Saúl ñorãirõhára kuéra ruvicha. Saúl oke hína tekohápe ha omongora chupe umi hendivegua.  Upéi David oñeʼẽ Ahimélec hitíta ha Abisai ndive, upéva Seruiá memby ha Joab ryvy, ha oporandu chupe kuéra: —Mávapa oguejýta che ndive tekohápe ñaguahẽ haguã Saúl oĩháme? —Che aháta ne ndive, heʼi Abisai.   Pe pyharépe voi David ha Abisai oho tekohápe. Saúl oke hína ha iñakãngyta ykére oguereko ikyse yvuku ojejakutúva yvýre. Abner ha hendivegua oñeno ijerére.  Upérõ Abisai heʼi Davídpe: —Ko árape Tupã omoĩ nde pópe nde rehe ijaʼeʼỹvape. Eheja chéve tajuka koʼágã ha tajakutu chupe yvýre ikyse yvuku teépe. Peteĩ hýupente ajapóta ha natekotevẽ moʼãi ambojoʼa.   David katu heʼi chupe: —Ani rejuka. Ndaipóri avave ojukáva mburuvicha guasúpe Ñandejára oiporavo vaekue, opytáva oñenupãʼỹre.  Ñandejára rérape ameʼẽ che ñeʼẽ, Ñandejára ite upe ojukáva chupe, oguahẽvo chupe hiʼára, térã oikévo ñorãirõme.  Ani ágã Ñandejára oheja ajuka pe mburuvicha guasu haʼe oiporavo vaekuépe. Jaraha pe kyse yvuku oĩva iñakãngyta ykére ha hiʼy ryru, ha jaha.   David ipojái kyse yvuku ha y ryru rehe oĩva Saúl akãngyta ykére ha oho hikuái. Avave ndohechái ha nohendúi chupe kuéra; avave ndopáyri. Ñandejára niko omonge hatã raʼe chupe kuéra.  David ohasa upe ñu mboypýri, oñemoĩ pe yvyty ruʼãme, ha opyta mombyrymi chugui kuéra.  Upérõ David osapukái Abner ha iñorãirõhára kuérape: —Abner! Che rendúpa hína? Abner heʼi: —Máva piko nde, resapukái haguã mburuvicha guasúpe?   David heʼi chupe: —Na ndéipa hína pe kuimbaʼe Israélpe ijojahaʼỹva? Mbaʼéicha rupi piko nereñangarekói raʼe nde ruvicha guasúre? Peteĩ ndahaʼéiva avave oike kuri nde ruvicha rendápe ojuka haguã chupe.  Naiporãi ete hína pe rejapo vaekue! Ñandejára rérape haʼe peẽme iporãha opa peẽ peje juka, napemoʼãi haguére pende járape, upe mburuvicha guasu Ñandejára oiporavo vaekue. Tereho eheka nde ruvicha guasu kyse yvuku ha hiʼy ryru oĩ vaekue iñakãngyta ykére, jahecha rejuhúpa!   Saúl ohendúvo David ñeʼẽ osapukái chupe: —Nde niko hína che raʼy David, upe reñeʼẽva chéve? Ha David heʼi: —Che hína, che ruvicha guasu!  Mbaʼére piko che muña reikóvo che ruvicha guasu? Mbaʼe piko che ajapo?  Aipota che rendu che ruvicha guasu. Haʼe ramo Ñandejára upe ne moĩva che rehe, aikuaveʼẽta chupe mymbajuka  che poriahurereko haguã. Haʼe ramo kuimbaʼe kuéra katu, toiko hikuái ijaheipy ramo Ñandejára renondépe! Che mosẽ niko ágã ko yvýgui Ñandejára mbaʼéva ha che myaña aiko haguã tupã ambue rapykuéri.  Ndaipotái che ruguy oñehẽ mombyry Ñandejáragui. Nde katu resẽ reheka peteĩ tungusúpe ha che muña peteĩ ynambúicha umi yvytýre.   Upérõ Saúl heʼi: —Che raʼy David, ahecha kuaa ajapo hague ivaíva! Itavy vaicha aiko ha ajavy tuicha iterei! Eju jeýna. Ndajapo moʼã véima nde rehe ivaíva. Ko árape niko rehechauka ne rakateʼỹha che rekovére.   David heʼi chupe: —Kóina ápe nde kyse yvuku che ruvicha. Tou peteĩ ne rembiguái ipiári,  ha Ñandejára tomyengovia peteĩ-teĩme hembiapokuére. Ñandejára ne moĩ ramo jepe che pópe, namopuʼãséi kuri che po upe mburuvicha guasu haʼe oiporavo vaekuére.  Ha ko árape ndapokoséi haguére nde rekovére, péicha avei Ñandejára toñangareko che rekovére ha ta che peʼa opa jepyʼapýgui.   Saúl heʼi upérõ: —Tupã ta nde rovasa che raʼy David! Nde remoñepyrũta hína heta mbaʼe porã ha opa mbaʼe osẽ porãta ndéve! Upe rire Saúl oho jey hógape ha David oho hapére. Opáichavo David heʼi ipyʼapýpe: “Saúl che jukáta voínte peichahágui. Upévare iporãve akañy chugui filistéo retãme, che reja haguã pyʼa guapýpe ha anive oiko che reka opa rupi Israel pýre. Péicha mante nda che rupyty moʼãvéi.”  Upévare David ha umi 600 kuimbaʼe hendivegua oho táva Gat pegua ruvicha guasu rendápe hérava Aquís Maoc raʼy, ha oñekuã chupe ombaʼapo haguã chupe guarã.  David ha hendivegua oiko hikuái Aquís ndive Gátpe, peteĩ-teĩ hogagua ndive. David ogueraha mokõive hembireko: Ahinóam, Jezreel pegua ha Abigail Nabal Carmel pegua rembirekore.  Saúl oikuaa vove David okañy hague Gátpe, nomuñavéi chupe.   Upéi David heʼi Áquispe: —Che ruvicha, tahána taiko peteĩ umi táva ne retãme guápe. Naiporãi niko che, ne rembiguái, aiko pe táva guasu reikohápe nde, che ruvicha guasu.   Pe árape voi Aquís omeʼẽ chupe táva Siclag. Upévare koʼágã peve pe táva Siclag, tetã Judá mbaʼe hína.   David oiko peteĩ áño ha irundy mes pukukue filistéo retãme.  Ha osẽ jepi hendivegua ndive oporomondávo umi Guesur, Guézer ha Amalec guápe oikóva upe yvýpe ojepysóva Telaím guive, Sur gotyo, Egipto peve.  Ondyry hese kuéra ha ojuka opavavépe, tahaʼe kuimbaʼe térã kuña ha ndohejái avavépe hekove. Upéi oguerahapa ijovecha, vaka, vúrro ha kaméllo kuéra, ha ijao kuéra jepe. Upéi oho jepi Aquís rendápe,  ha haʼe oporandu jepi chupe: “Máva kuérapepa remonda ko árape?” Ha David heʼi jepi chupe: “Judágui sur gotyo”, térã “Jerameélgui sur gotyo”, térã “Queníta retãgui sur gotyo”   David ndohejái hekove kuimbaʼe térã kuña, ani haguã oho hikuái Gatpeha omombeʼu pe haʼe ojapóva. Oiko aja pukukue filistéo retãme ojapo péicha.  Aquís ojerovia David rehe ha heʼi ipype: “David ombopochy hína ijehe opa Israel guápe, ha péicha opytáta mante che rembiguái ramo.” Umiha árape filistéo kuéra ombyaty iñorãirõhára kuéra oñorãirõ haguã Israelgua ndive, ha Aquís heʼi Davídpe: —Reikuaa hína nde ha ne ndivegua pesẽ vaerãha che ndive ñorãirõháme.   David heʼi chupe: —Iporã! Koʼágã reikuaáta, che ruvicha, mbaʼépa ikatu ojapo ko ne rembiguái! —Péicharõ romoĩta che pytyvõha che ykeregua ramo, heʼi Aquís Davídpe.   Upérõ guarã, Samuel omanóma ha opa Israelgua oguerojaheʼo chupe ha upe rire oñotỹ vaekue chupe itáva oikove ypy haguépe hérava Ramá.  Saúl katu omosẽ vaekue tetãgui mbaʼe ñemi kuaahápe ha umi ohenóivape omanóva ãnguépe.   Filistéo kuéra oñembyaty ha oho oñemohenda peteĩ hendápe hérava Sunem, Saúl katu ombyaty Israel guápe ha oñemohenda yvytýpe hérava Guilboa.  Ohechávo filistéo rekoha, Saúl oñemondýi ha okyhyje eterei.  Upérõ oporandu  Ñandejárape. Ñandejára katu ndeʼíri chupe mbaʼeve, tahaʼe iképe, tahaʼe Urim,  tahaʼe maranduhára   rupi.  Upérõ heʼi mburuvicha kuérape: —Peheka peteĩ kuña ohenóiva omanóva ãnguépe, aha haguã aporandu chupe. Mburuvicha kuéra heʼi chupe: —Táva Endórpe, oĩ peteĩ kuña ohenóiva omanóva ãnguépe.   Saúl omonde ao imbaʼeʼỹva avave oikuaaʼỹ haguã chupe ha oho iñirũ nguéra ndive pyhare upe kuña rendápe. Ha heʼi chupe: —Aipota ere mbaʼépa ojehúta chéve ha aipota rehenói upe ãngue che haʼéva ndéve.   Pe kuña heʼi chupe: —Reikuaa hína Saúl omosẽ hague ñane retãgui mbaʼe ñemi kuaahápe ha umi ohenóivape omanóva ãnguépe. Na che moñuhãséipa hína che jukauka haguã?   Saúl katu omeʼẽ chupe iñeʼẽ Ñandejára rérape heʼívo: —Ñandejára rérape haʼe ndéve ndojehu moʼãiha ndéve mbaʼeve. Pe kuña heʼi chupe:   —Mávape piko reipota ahenói? Saúl heʼi chupe: —Ehenói Samuélpe.   Peichahágui upe kuña ohecha Samuélpe. Osapukái ha heʼi Saúlpe: —Mbaʼére piko che mbotavy? Nde hína Saúl!   Mburuvicha guasu katu heʼi chupe: —Ani rekyhyje! Mbaʼe piko rehecha? Pe kuña heʼi: —Ahecha peteĩ tupã ojupíva yvy guýgui.   Saúl oporandu: —Mbaʼeichagua piko haʼe? Haʼe heʼi: —Peteĩ karai tuja oñeñuãva ijahojápe. Saúl ohecha kuaa Samuelha ha oñesũvo ojayvy omboja peve isyva yvýre.  Upérõ heʼi chupe Samuel: —Maerãpa che myangekói che rerúvo ápe? Saúl heʼi chupe: —Ajepyʼapy eterei niko! Filistéo kuéra ondyry che rehe ha Ñandejára che reja cheño. Ndeʼi véima chéve mbaʼeve maranduhára kuéra, térã kepegua rupi. Upévare rohenói ere haguã chéve mbaʼépa ajapo vaerã.   Samuel heʼi chupe: —Mbaʼére piko reporandu chéve? Ñandejára niko nde rejáma ha ndaijaʼevéi nde rehe.  Ñandejára ojapóma nde rehe upe heʼi vaekue ndéve che rupi. Oipeʼa nde hegui upe tetã sã ha omeʼẽ ne irũ  Davídpe,  nerehendúi haguére Ñandejára ñeʼẽ, ha nderejapói haguére haʼe heʼi vaekue: rehundi haguã Amalec guápe.  Upévare koʼágã Ñandejára ojapo péicha nde rehe.  Upéva ári, Ñandejára ne meʼẽta nde ha Israel guápe filistéo pópe ha koʼẽrõ nde ha nde raʼy kuéra peimétama che ndive. Tupã omeʼẽta avei filistéo pópe Israelgua rekoha.  Peichahágui Saúl hoʼa yvýre ha opyta ojepyso ipukukue. Oñemondýi etereígui pe Samuel heʼívare, ipyʼa mano. Hiʼarive ndoʼúi raʼe mbaʼeve upe árape ha pe pyharépe.  Pe kuña ohechávo Saúl ikangypaiteha, oñemboja hendápe ha heʼi chupe: —Che, ne rembiguái, ajapo kuri rejerure vaekue ha amoĩ che rekove ajapóvo upe reipotáva.  Koʼágã ajerure ndéve rejapo haguã ko haʼéva: amoĩta ndéve ne rembiʼurã reñemokyreʼỹ ha repuʼã haguã reho jey nde rapére.   Saúl katu ndokaruséi. Pe kuña ha mburuvicha kuéra ojerure asýgui chupe, ipahápe hetiaʼemive, opuʼã oguapy tupápe ha heʼi okarutaha.  Upe aja pe kuña ojuka peteĩ tóro raʼy kyra oguerekóva. Upéi ombojeheʼa trígo kuʼi ha ojapo mbujape oñembovuʼỹva.  Umíva ogueraha Saúl ha mburuvicha kuérape. Haʼe kuéra okaru rire osẽ oho upe pyharépe voi. Filistéo kuéra ombyaty opa iñorãirõhára upe távape hérava Afec. Israelgua katu oñemohenda upe yvúpe oĩva Jezreélpe.  Ha filistéo kuéra ohóvo huvicha ndive aty-atýpe. David ha hendivegua kuéra oho Aquís ndive tapykuépe.  Upérõ filistéo ruvicha kuéra oporandu Áquispe: —Mbaʼe piko ojapo koʼápe koʼã hebréo? Aquís heʼi chupe kuéra: —Kóva hína David, Israel ruvicha guasu Saúl ñorãirõhára ruvichakue. Heta áñoma ojapo oĩha che ndive, ha upe ára guive ohasa hague che ykére koʼágã peve, ndajuhúi hese mbaʼeve ivaíva.   Filistéo ruvicha kuéra katu ipochy Aquís ndive ha heʼi chupe: —Ere chupe toho jey upe yvy remeʼẽ haguépe chupe, ha ani ou ñane ndive ñorãirõme. Peichaháguinte ojeréne ha oñemoĩ ñande rehe ñorãirõháme. Oime vaerãko oñemoĩ porãse hína huvicha ndive, oguerahávo chupe ñane ñorãirõhára kuéra akãngue!  Kóva hína upe David ojepurahéi hague hese: “Saúl ojuka 1.000 kuimbaʼe, David katu 10.000.”   Upérõ Aquís ohenói Davídpe ha heʼi chupe: —Ñandejára rérape haʼe ndéve: nde hína kuimbaʼe johéi pyre. Aipota reho che ndive ñorãirõháme ndajuhúi haguére nde rehe mbaʼeve ivaíva reju guive che rendápe koʼagãite peve. Filistéo ruvicha kuéra katu ndahaʼéi ojerovia itereíva nde rehe.  Upévare tereho jeýnte kyhyjeʼỹre, ani jajapo mbaʼeve ikatúva ombopochy chupe kuéra.   David heʼi chupe: —Mbaʼe piko che ajapo? Mbaʼe piko rehecha che rehe aiko aja ne ndive, che ruvicha guasu, ajeve ndereipotái añorãirõ nde ykére?   Aquís heʼi chupe: —Aikuaa porã nde reko potĩha Tupã remimboúicha. Filistéo ruvicha kuéra katu heʼíma ndereju moʼãiha ore ndive ñorãirõme.  Upévare nde ha nde jára rembiguái kuéra peju vaekue che ndive, koʼẽramo pepuʼãta koʼẽmba vove ha peho jeýta.   Péicha David ha hendivegua opuʼã koʼẽmba vove ha oho jey filistéo retãme, filistéo kuéra oho aja Jezreel gotyo. Ana oñemboʼe heʼívo: “Tupã, che pyʼaite guive roguerovyʼa, nde che mombarete pyahúgui. Umi che rehe ijaʼeʼỹvare che yvytu, nde che pytyvõ haguére avyʼa rasa.   Ndaipóri imarangatúva ndéicha ore Jára. Ndaipóri oporomoʼãva ndéicha Tupã ore Jára! Ndaipóri tupã ambue!   Aníke avave ijuru guasu, ani osẽ ñeʼẽ rei avave jurúgui. Ñandejára niko Tupã hína, oikuaáva opa mbaʼe, haʼe oikuaa mbaʼeichaguápa opa mbaʼe jajapóva.   Haʼe omopẽ umi ipyʼa guasuvéva huʼy kuéra, ha umi ikangývape haʼe omombarete.   Umi hyguãtã vaekue, koʼágã ochanga tembiʼu rembyrére, ha umi iñembyahýi vaekue, koʼágã hyguãtãmba. Kuña ikatuʼỹ vaekue imemby, koʼágã 7 imemby, ha pe imemby reta vaekue, koʼágã ichaʼĩmba.   Ñandejára oporojuka ha oporomoingove, ñane mboguejy pe yvy kuápe, ha upégui ñane renohẽ jey.   Ñandejára ñane momboriahu, térã heta mbaʼe omeʼẽ ñandéve; haʼe ñande reity, ha ñane mopuʼã jey.   Tupã omopuʼã mboriahúpe yvýgui, ha yty apytégui mbaʼeve oguerekoʼỹvape, poguasu ykére chupe omboguapy, ha ijyvatevehápe chupe omohenda. Tupã hína yvy pyenda Jára, ha haʼe hiʼári yvy omboguapy.   Haʼe oñangareko umi hese ojeroviáva rehe ha umi heko añáva pytũme oguepa. Yvypóra ijeheguínte mbaʼeve ndojapói.   Hese ijaʼeʼỹvape Ñandejára omyanguʼi, yvágape ára sunúicha haʼe oñeñanduka. Tupã ombojovake opa yvy ári guápe, Haʼe omombarete imburuvicha guasúpe, ha hembiporavo pyrépe yvateve haʼe omoĩ.”   Upéi Elcaná oho jey hógape Ramáme, ha pe mitã opyta paʼi Elí pópe hembiapóvo tupaópe.   Paʼi Elí raʼy kuéra vaekue kuimbaʼe reko aña, mbaʼeve ndoikuaaséiva Tupãgui,  térã paʼi rembiapógui Israel guápe. Oĩ ramo omymbajukáva,  oguahẽ hendápe peteĩ paʼi rembiguái, soʼo kutuha hãi mbohapýva ipópe. Hape soʼo ojy aja,  omoinge hembiporu ólla térã páilape ha opa mbaʼe oguenohẽva ogueraha paʼípe guarã. Péicha ojapo opa Israelguáre Sílope oguahẽva.  Avei, ikyrakue ojehapy mboyve altar ári, oguahẽ jepi pe paʼi rembiguái ha heʼi pe oikuaveʼẽtavape mymbajuka: “Emeʼẽ chéve soʼo ambichy haguã paʼípe. Haʼe ndoipotái soʼo ojy pyre, soʼo pýrante oipota.”  Ha ojeʼe ramo chupe ojehapy raẽ vaerãha ikyrakue ha pe rire ae ikatuha ogueraha oipotáva, pe tembiguái heʼi chupe: “Ndaikuaaséi mbaʼeve! Emeʼẽ chéve koʼágã, ỹrõ mbaretépe aipeʼáta nde hegui!”  Ha péicha pe mbaʼe aña koʼã mitã rusu ojapóva Ñandejára renondépe ivai eterei, noñemombaʼéigui umi mbaʼe Tupãme oñekuaveʼẽva.  Upe aja mitã Samuel, oñemondéva efod  línope, akóinte hembiapo Ñandejárape guarã.  Opa áño isy oúvo tupaópe iména ndive oikuaveʼẽ haguã mymbajuka áño jere rehegua, ogueru jepi chupe peteĩ ahojami ojapo vaekue chupe guarã.  Upérõ Elí ohovasáva Elcaná ha hembirekópe, heʼívo: “Ñandejára tomyengovia ndéve omeʼẽvo ndéve nde raʼyrã ko kuñágui, pe haʼe omeʼẽ vaekue chupe rekovia.” Upéi haʼe oho jeýva hógape.  Ha Tupã ohovasáva Ánape ha haʼe hye guasu jepi. Péicha Ana imemby mbohapy mitã kuimbaʼe ha mokõi mitãkuña. Samuel katu okakuaa ohóvo Ñandejára renondépe.   Elí itujáma ha oikuaa porã opa mbaʼe itaʼýra mokõive ojapóva Israelgua kuérare. Oikuaa avei oñenoha hikuái kuña kuéra ndive ombaʼapóva Jotopa Róga rokẽme.  Upévare heʼi chupe kuéra: “Opavave omombeʼu chéve umi mbaʼe vai pejapóva. Anivéna peiko péicha.  Che raʼy kuéra, naiporãi ningo umi mbaʼe Tupã retãgua heʼíva pende rehe.  Oĩ ramo ojapóva mbaʼe vai hapicháre, Tupã ikatu oheja rei chupe; ojapo ramo ivaíva Ñandejára rehe katu, máva piko ikatúta omoʼã chupe?” Haʼe kuéra katu nohenduséi itúva ñeʼẽ, Tupã ningo oñembopyʼa peteĩma ojukávo chupe kuéra.   Upe aja Samuel okakuaa ohóvo, ha hembiapo iporã Tupã ha opa Israelgua renondépe.   Umiha árape oguahẽ peteĩ maranduhára  Elí rendápe ha heʼi chupe: “Ñandejára heʼika ndéve kóicha: ‘Nde ru ypykue oiko ramo guare Egíptope faraón rembiguái ramo, ajechauka porã vaekue chupe,  ha opa Israel ñemoñaregua apytégui, chupe aiporavo vaekue oiko haguã paʼi ramo chéve guarã, hembiapo haguã che altárpe,  ohapy haguã insiénso ha omonde haguã efod  che renondépe.  Ameʼẽ avei nde ru ypykuépe, opa mbaʼe kuaveʼẽgui Israelgua ohapýva che rérape.   Mbaʼére piko péicha ramo rejapoʼi mymbajuka ha mbaʼe kuaveʼẽ  che amoĩ vaekue ojejapo haguã? Mbaʼére rembojeroviave che hegui nde raʼy kuérape, remongyrávo chupe kuéra umi mbaʼe iporãvévape che retãgua Israel oikuaveʼẽvagui chéve?’  Upévare Tupã Israel Jára, heʼi vaekue nde ha nde rogagua pembaʼapotaha henondépe opa árape guarã, heʼika ndéve koʼágã: ‘Arakaʼeve ndaheja moʼãi véima péicha oiko. Che ambojeroviáta che apóvape mbaʼe ramo ha che apoʼíva oikopáta hese. Che, Tupã, haʼe kóicha:  Hiʼaguĩma ára rohundi haguã ndéve ha kuimbaʼe kuéra nde ru ypykue génteva, ha ndaipóri moʼãi nde rogagua omanótava ituja rire.  Tuicha jepyʼapy ha pyʼa rasy reheve rehecháta opa mbaʼe porã ajapótava Israel rehe, ha avave nde rogagua nda ituja jepe moʼãi.  Mbovymi nde rogagua ahejáta che altar ypýpe, hesatũmba haguã pyʼa rasýgui ha ipyʼa renyhẽ haguã vyʼaʼỹgui. Umi ambue ne ñemoñare katu ojejukapáta.  Techaukaha ramo rehecháta pe ojehútava nde raʼy kuérape Ofní ha Finees: mokõive omanóta peteĩ árape.  Upéi amopuʼãta peteĩ paʼi che jeroviaha ojapótava che rembipota ha oikótava che aipotaháicha; amoñemoñare hetáta chupe ha haʼe oĩta upe mburuvicha guasu che aiporavótava ykére, ojapo haguã haʼe heʼíva.  Upérõ opa umi nde rogagua oikovéva gueteri oúta ojayvy henondépe, pláta térã mbuja pehẽnguemíre, ojerurévo chupe hembiaporã paʼi kuéra apytépe jahecha ndohupytýipa péicha hoʼu vaerã.’” Mbohapy ára haguépe David ha hendivegua oguahẽ Siclágpe ha ojuhu Amalecgua ondyry hague Négueb rehe ha oike hague Siclágpe, ohundi ha ohapypa.  Ogueraha avei hembiguairã opa kuña, mitã ha kakuaa oĩva upépe ojukaʼỹre avavépe.   David ha hendivegua oguahẽvo pe távape ha ohecha ojehapypa ha ojereraha hague hembireko, taʼýra ha tajýra kuéra,  oñemoĩ hasẽ soro hikuái ikangypa peve.  Ogueraha avei raʼe mokõive David rembireko: Ahinóam Jezreel pegua ha Abigail, Nabal Carmel rembirekore.   David ojepyʼapy eterei hendivegua kuéra ojapiségui chupe itápe, opavave niko ipochy eterei pe itaʼýra kuérape ojehu vaekuére. Opáichavo ojerovia Tupã Ijárare,  ha heʼi paʼi Abiatar,  Ahimélec raʼýpe: —Erumi chéve efod.  Abiatar ogueraha vove efod Davídpe,  haʼe oporandu:  —Amuñátapa umi mondaha atýrape? Ikatútapa ahupyty chupe kuéra? Ha Ñandejára heʼi chupe: —Emuña katu. Rehupytýta ha reru jeýta opa umi ojereraha vaekue.   Upérõ osẽ David ha umi 600 hendivegua ha oguahẽ Besor ysyrýpe.  Upépe opyta 200 kuimbaʼe ikaneʼõ itereímava ha naikyreʼỹ véima ohasa haguã ysyry mboypýri. David oho tenonde 400 kuimbaʼe ndive.  Upe rire ojuhu ñúme peteĩ Egipto guápe ha ogueraha hikuái David rendápe omongaru ha omboyʼu rire chupe:  Omeʼẽ hikuái chupe peteĩ mbujape ígo pehẽngue ha mokõi mbujape parralʼa. Okaru rire pe Egiptogua hetiaʼemive, ojapóma niko mbohapy ára ha pyhare ndoʼúi hague mbaʼeve.  Upérõ David oporandu chupe: —Máva piko nde jára? Mamógui piko reju? Pe Egiptogua heʼi: —Che hína Egiptogua, peteĩ Amalecgua rembiguái. Ojapóma mbohapy ára che jára che reja hague, haʼa haguére che rasy,  Roho niko kuri romondávo ceretéo kuéra retã yke súrpe, ha Judá ha Caleb retã nguérape. Rohapy avei táva Siclag.   David oporandu chupe: —Nda che rerahaséipa umi mondaha atýra oĩháme? Pe Egiptogua heʼi chupe: —Remeʼẽ ramo chéve ne ñeʼẽ Tupã rérape nda che juka moʼãiha ha na che meʼẽ moʼãiha che jarakuépe, rogueraháta oĩháme haʼe kuéra.   Ha ogueraha chupe kuéra upe peve. Umi mondaha isarambipa pe ñúre, okaru ha hoʼu kaguy ha tuicha ovyʼa osẽ porã haguére chupe kuéra imondakue filistéo ha Judá retãme.  Upérõ David ondyry hese kuéra pyhareve guive kaʼaru peve ha ojukapaite chupe kuéra. 400 mitã rusúnte ojupi ikaméllo ári ha okañy.   David oipeʼa jey Amalec guágui opa mbaʼe omonda vaekue hikuái, Oipeʼa jey avei chugui kuéra mokõive hembireko. Opa mbaʼe haʼe kuéra ogueraha vaekue oipeʼa jey,  ha nokañýi raʼe mbaʼeve, peteĩ mitã térã kakuaánte jepe nokañýi ha David oipeʼapaite jey chugui kuéra.  David oipeʼa avei opa ijovecha ha vaka kuéra. Ha umi ohóva tenonde, oguerahávo umi mymba heʼi joa: “Kóva hína pe David mbaʼéva”.   David oguahẽ vove oĩháme umi 200 kuimbaʼe opyta vaekue ysyry Besor mboypýri, haʼe kuéra osẽ ohuguãitĩvo chupe ha iñirũ nguérape. David oñemboja hendápe kuéra ha omomaitei chupe kuéra.  Iñirũ nguéra apytépe katu oĩ tekove ahẽ ha heko añáva. Ipochy ha heʼi umi ndohói vaekuépe hendive kuéra noñemeʼẽi vaerãha mbaʼeve haʼe kuéra oguerúvagui. Hembireko ha mitã nguérante oñemeʼẽ jey vaerãha chupe kuéra ha oguereko rire oho vaerãha po nandi.  David katu heʼi chupe kuéra: —Ani péicha che irũ nguéra! Ñandejára niko omeʼẽ ñandéve opa koʼã mbaʼe, ndohejái avave ñande hegui omano ha omoĩ ñande pópe umi mondaha atýra ñande rehe ondyry vaekuépe.  Avave ndeʼi moʼãi iporãha pe pejéva. Umi opytávape tapykuépe oñangareko haguã umi oñorãirõva mbaʼe kuérare ha umi oñorãirõvape, peteĩchante oñembojaʼo vaerã opa mbaʼe ojererúva ñorãirõhágui.   (Upe guive koʼagãite peve ojejapóva péicha Israélpe).   David oguahẽvo Siclágpe, omondo iñirũ nguéra myakãhára  kuéra Judá guápe, umi mbaʼe oguerúvagui ñorãirõhágui, heʼikávo chupe kuéra: “Kóina ápe amondo peẽme ko jopói, upéva hína peteĩ pehẽngue upe aipeʼa vaekuégui umi Ñandejára rehe ijaʼeʼỹvagui.”  Ha omondo ijopói umi oĩvape koʼã távape: Betel, Ramot Neguevgua, Jatir,  Aroer, Sifmot, Estemoa,  ha Racal. Avei umi oĩvape táva kuérape: Jerahmeel, queníta táva kuérape,  Hormá, Corasán, Atac,  Hebrón ha opa rupi haʼe ha hendivegua oiko haguépe. Filistéo kuéra ondyry Israel guáre, ha Israelgua oguevi chugui kuéra, heta iterei omano haguére yvyty Guilboa héravape.  Filistéo kuéra katu omuña Saúlpe ha ojuka itaʼýra kuéra Jonatán, Abinadab ha Malquisúape.  Upéi ojeitypaite hikuái Saúl ári ha umi huʼy poiha ojapi chupe ihuʼýpe, ha Saúl okyhyje eterei chugui kuéra.  Upévare Saúl heʼi imoirũhárape: —Enohẽ nde kyse puku ha che juka, ani ou umi tekove ahẽ ha oñemboharái che rehe. Iñirũ katu okyhyje ha ndojaposéi. Upémarõ Saúl ohekýi ikyse puku ha ojeity hiʼári.  Ha iñirũ ohechávo Saúl omano hague, ojeity avei haʼe ikyse puku ári ha omano.  Péicha omano pe árape Saúl, mbohapy itaʼýra, iñirũ ha opa hendivegua.  Ha umi Israelgua oikóva ñu mboypýri ha Jordángui kuarahy resẽ gotyo, ohechávo Israel ñorãirõhára oguevi hague, ha Saúl ha itaʼýra kuéra omano hague, osẽ itáva kuéragui ha okañy avei. Upérõ filistéo kuéra oguahẽ ha opyta oiko umi távape.   Upe ára ambuépe filistéo kuéra osẽ oipeʼávo umi mbaʼe teʼõngue rete rehe oĩva. Ha ojuhu Saúl ha mbohapy itaʼýra retekue ojepysóva yvyty Guilbóape.  Upérõ oñakãʼo chupe ha oipeʼa chugui hiʼárma ha omondo hembijokuái opa upe filistéo retã rupi omomarandu tetã guárape itupã tupao kuérape.  Upéi omoĩ Saúl árma itupã nguéra tupaópe, ha omosãingo hetekue táva Bet-Sán tápiare.   Umi oikóva távape hérava Jabés Galaad pegua, oikuaávo mbaʼépa umi filistéo ojapo Saúl rehe,  oñemoĩ peteĩ ñeʼẽme umi kuimbaʼe kuéra ipyʼa guasuvéva, ha oguata rire pyhare pukukue, omboguejy Bet-Sán tápiagui Saúl ha itaʼýra kuéra retekue, ogueru Jábespe ha upépe ohapy.  Oñotỹ ikãnguekue Jábespe, peteĩ yvyra máta guýpe. Upéi opyta okaruʼỹ rehe 7 ára pukukue. Mitã rusu Samuel akóinte omombaʼe Ñandejárape, ojapóvo paʼi Elí heʼíva chupe. Umiha árape Ñandejára nohenduka pyʼỹiri iñeʼẽ ha ndojechaukáiva avavépe.  Elí, hesa kangýgui ndahesa pyso véima. Peteĩ jey oke hína ikotýpe,  Samuel katu oke tupaópe oĩháme Tupã karameguã. Pe mbaʼe rendy hendy Tupãme oñemyendýva, neʼĩra gueteri oñembogue.  Upérõ Tupã ohenói chupe: —Samuel! Haʼe heʼi: —Mbaʼépa paʼi!   Pyaʼe oho Elí rendápe ha heʼi chupe: —Ajúma. Mbaʼépa reipota! Elí heʼi chupe: —Norohenóiri kuri. Tereho eñeno jey. Samuel oho oñeno.  Tupã katu ohenói jey chupe: Samuel! Samuel opuʼã oho Elí rendápe ha heʼi chupe: —Ajúma. Mbaʼépa reipota! Elí heʼi chupe: —Che norohenóiri che raʼy. Tereho eñeno.   Samuel ndoikuaái gueteri Ñandejárape, ku noñeʼẽiva gueteri chupe.  Tupã katu ohenói jey Samuélpe ha haʼe oho Elí rendápe ha heʼi chupe: —Ajúma. Mbaʼépa reipota! Upérõ Elí ohecha kuaa Ñandejára ohenoiha pe mitã rusúpe,  ha heʼi chupe: —Tereho eñeno, ha Ñandejára ne renói ramo, ere chupe: “Eñeʼẽ katu, ne rembiguái ne rendu!”. Samuel oho jey oñeno.  Upéi oguahẽ Ñandejára, opyta, ha ohenói jey chupe, ojapóma haguéicha. —Samuel, Samuel! Samuel heʼi chupe: —Eñeʼẽ katu, ne rembiguái ne rendu!   Ha Ñandejára heʼi chupe: —Ajapóta peteĩ mbaʼe Israélpe omboapysa rasýtava opa ohendúvape.  Pe árape ajapóta katuete Elí rogagua rehe opa mbaʼe haʼe vaekue chupe.  Haʼe vaekue chupe ainupãtaha hesegua kuérape opa árape guarã umi ñañangue haʼe oikuaávare. Itaʼýra kuéra ojahéi vaekue che rehe ha haʼe mbaʼeve ndojapói hese kuéra.  Upévare ameʼẽma che ñeʼẽ, Elí rogagua rembiapo añangue ndojeʼo moʼãveiha mbaʼeveichagua mymbajuka  térã mbaʼe kuaveʼẽme.   Upe rire Samuel oñeno koʼẽmba peve ha upérõ oipeʼa tupao rokẽ. Samuel okyhyje omombeʼu haguã Elípe pe oikuaa vaekue jehechauka rupi,  Elí katu ohenói chupe: —Che raʼy Samuel! —Ajúma, —heʼi haʼe.   Ha Elí oporandu chupe: —Mbaʼe piko heʼi ndéve raʼe Ñandejára? Emombeʼupáke chéve ha ani reñomi che hegui mbaʼeve. Tupã ta ne nupã rasy reñomi ramo che hegui peteĩ umi mbaʼe heʼi vaekuégui ndéve.   Samuel omombeʼu chupe opa mbaʼe oñomiʼỹ rehe mbaʼeve, ha Elí heʼi: —Haʼe niko Ñandejára! Tojapo katu chupe iporãveháicha!   Samuel okakuaa ha Ñandejára oipytyvõ chupe. Haʼe ndohejái ojapoʼỹre mbaʼeve umi chupe heʼi vaekuégui.  Opa Israelgua Dan guive Beerseba peve, ohecha kuaa Samuel haʼeha Tupã maranduhára  añetegua.  Ha Tupã ojechauka jey Sílope. Upépe niko haʼe ojekuaaukáva Samuélpe. Samuel ñeʼẽ oguahẽ opa Israel guápe. Umiha árape filistéo kuéra oñembyaty oñorãirõ haguã Israelgua ndive. Israelgua osẽ chupe kuéra oñorãirõ haguã oñembyatývo Eben-Ézer ypýpe. Filistéo kuéra katu oñembyaty táva héravape Afec,  ha upépe oñemohenda hikuái ondyry haguã Israelguáre. Oñepyrũ ñorãirõ ha filistéo kuéra ipuʼaka Israelguáre; ojuka 4.000 kuimbaʼe Israelgua pe ñúme.  Israelgua ojevývo hekohápe, myakãhára  kuéra heʼi: “Mbaʼére piko Tupã oheja filistéo kuéra ipuʼaka ñande rehe? Jaha jaru Sílogui Tupã karameguã ñeʼẽ ñomeʼẽ rehegua ha toho ñane ndive ñorãirõme ñande peʼa haguã filistéo kuéragui!”  Upévare Israelgua omondo Sílope ojegueru haguã upégui Tupã ipuʼakapáva karameguã marangatu, oguerekóva iguapyha keruvim  ári.  Mokõive Elí raʼy Ofní ha Finees omoirũ avei Tupã karameguã.  Oguahẽvo Tupã karameguã Israelgua oñemohenda haguépe, Israelgua hatã osapukái ha omboryryipa pe yvy.   Filistéo kuéra ohendúvo pe sapukái oporandu: “Mbaʼe piko heʼise upe sapukái hebréo kuéra apytépe?” Oikuaa vove Ñandejára karameguã oguahẽ hague,  okyhyjepa hikuái ha heʼi: “Tupã oguahẽ hekohápe. Águi katu jaikopáma hese!  Mávapa ñande peʼáta ani haguã jaʼa tupã imbaretetéva pópe? Haʼe hína pe ohundi vaekue Egipto guápe yvy ojeikoʼỹháme oitývo hese kuéra opaichagua ñenupã pohýi.  Néi katu! Pende pyʼa guasúke kuimbaʼe filistéo kuéra! Peñorãirõ mbaretéke ani peiko hebréo rembiguái ramo, haʼe kuéra oiko haguéicha pene rembiguái ramo!”   Filistéo oñorãirõ ha Israelgua hoʼa ipópe kuéra ha peteĩ-teĩ oguevi oñemohenda hague gotyo. Jejuka ndeʼáva niko pe oikóva! 30.000 kuimbaʼe yvy rupigua omano Israel guágui.  Filistéo kuéra oñemombaʼe avei Ñandejára karameguã rehe ha ojuka avei hikuái mokõive Elí raʼýpe Ofní ha Finees.  Peteĩ Benjamingua katu okañy ñorãirõgui ha oguahẽ Sílope pe árape voi, ao soro reheve ha yvy tĩmbo iñakãre.  Haʼe oguahẽvo, Elí oguapy hína apykápe tape ykére, mbaʼe raʼarõvo, ojepyʼapýgui Ñandejára karameguãre. Pe kuimbaʼe omosarambi pe táva rupi pe ojehu vaekue ha opavave oĩ haguéicha oñemoĩ osapukái.  Ohendúvo pe ayvu, Elí oporandu: —Mbaʼe piko aipóva! Upérõ pe kuimbaʼe oho omombeʼu Elípe.  Elí oguereko 98 áño ha ndaikatu véima ohecha.  Pe kuimbaʼe heʼi chupe: —Aju ñorãirõhágui. Ko árape voi akañy upégui ha aju. Elí oporandu chupe: —Mbaʼépa ojehu upépe che raʼy!   Pe ñeʼẽ reruha heʼi chupe: —Israelgua oguevi filistéo renondépe ha oiko jejuka ndeʼáva. Mokõivéva nde raʼy, Ofní ha Finees, ojejuka avei ha Ñandejára karameguã hoʼa filistéo kuéra pópe.   Ñeʼẽ reruha omombeʼúvo pe oikóva Ñandejára karameguãgui, Elí hoʼa ovayvávo ijapykágui okẽ ykére. Ituja ha ipohýigui omopẽ ijatúa ha upépe omano. Haʼe vaekue Israel rendota 40 áño pukukue.   Itaʼýra Finees rembireko hye guasu ha imemby potáma. Oikuaa vove hoʼa hague filistéo kuéra pópe Ñandejára karameguã ha omano hague iména ha iména ru, oñepyrũ hasy chupe imemby haguã, ha upepete imemby.  Umi oipytyvõva chupe, ohechávo omanoha, heʼi chupe: “Ani rekyhyje, kuimbaʼéko hína ne memby!” Haʼe katu ndeʼíri mbaʼeve ha nopenái hese kuéra.  Oñemombaʼe rire Tupã karameguãre, filistéo kuéra ogueraha Eben-Ézergui táva Asdódpe.  Upéi omoinge hikuái itupã Asdod tupaópe, ha omoĩ Dagón ykére.  Pe ára ambuépe, oguahẽvo Asdodgua, ojuhu Dagón ojeity hague yvýpe ovapývo Ñandejára karameguã renondépe. Omopuʼã hikuái Dagón ha omoĩ jey hendaguépe.  Pe ára ambuépe katu, Asdodgua ojuhu jeýma Dagón yvýpe ovapývo Ñandejára karameguã renondépe. Iñakã ha ipo mokõive oñemopẽ ha oĩ yvýre tupao rokẽ jeikeha ári. Heténte ojeheja.  Upévare koʼagãite peve Dagón paʼi kuéra oike ramo Asdod tupaópe, nopyrũi ijeikeháre.   Upéi Tupã oinupã rasy Asdod guápe omondóvo chupe kuéra susuʼa.  Umi Asdodgua ohechávo pe ojehúva heʼi: “Anive jareko ñande apytépe Israelgua Tupã karameguã. Haʼe ñane nupã rasy hína ha ñane tupã Dagónpe avei.”   Upévare heʼika hikuái filistéo ruvicha kuérape oñembyaty haguã hendive kuéra, ha oporandu hikuái chupe kuéra: —Mbaʼe piko rojapóta Israelgua Tupã karameguã reheve? Haʼe kuéra heʼi: —Peraha táva Gátpe. Ha filistéo kuéra ogueraha upépe.  Ogueraha rire katu, Tupã omongyhyjepa upépe guápe, omondóvo chupe kuéra susuʼa, osẽva opavavére: michĩva ha tuicháva.  Upérõ filistéo kuéra ogueraha Tupã karameguã Ecrónpe. Pe karameguã oguahẽvo upépe katu umi Ecrongua osapukái joa: “Peru oréve Israelgua Tupã karameguã ore jukapa haguã!”  Ha opa pe táva rupi ojekyhyjepa ñenupã rasy Tupã omondóvare. Upéi ohenoika hikuái filistéo kuéra ruvichápe ha heʼi chupe kuéra: “Peraha koʼágui Israelgua Tupã karameguã. Peraha jey hendaguépe ani ñande juka opavavépe.”   Ha isapukái oguahẽ yvágape. Umi nomanóiva rete niko henyhẽ susuʼágui. Tupã karameguã hiʼare 7 mése filistéo retãme.  Ha filistéo kuéra ombyaty paʼi ha mbaʼe ñemi kuaaha kuérape ha oporandu chupe kuéra: —Mbaʼépa rojapo vaerã Ñandejára karameguãgui? Peje oréve mbaʼéichapa ikatu rogueraha jey hendaguépe.   Haʼe kuéra heʼi: —Peraha jey ramo Tupã karameguã, ani perahauka mbaʼeveʼỹre. Pemoĩ pene mbaʼe meʼẽ Ñandejárape pembopochy jera haguã. Upérõ pekuera jeytaha pehecha kuaáta mbaʼérepa ndojerái gueteri ipochýgui.   Filistéo kuéra oporandu: —Mbaʼe piko ikatu roikuaveʼẽ chupe ipochy jera haguã? Paʼi kuéra heʼi: —Peraha chupe 5 susuʼa raʼãnga óro, peteĩ-teĩ filistéo ruvicha rérape peteĩ; ha 5 anguja raʼãnga óro avei; upéva pe plága niko ou avei peẽme.  Aipo ramo pejapo umi susuʼa ha umi anguja raʼãnga ohundipáva hína pene retã, ha pemombaʼe guasu Tupã Israel Járape. Ikatu mbaʼéko péicha ipochy jera pene ndive, pene tupã nguéra ha pene retã ndive ha na pene nupãvéi.  Maerã piko peñemohatãta ivaívape ojapo haguéicha Egiptogua ha faraón, ha Tupã oinupã pochy rire ae chupe kuéra oheja osẽ Egíptogui Israelgua?  Pejapouka katu koʼágã voi peteĩ kárro, pejokua hese mokõi vaka imemby ramóva ha ojejokuaʼỹva gueteri. Pemosã imemby kuéra ha ani peheja oho hapykuéri.  Upéi pehupi Tupã karameguã pe kárrope. Pembohyru umi mbaʼe pejapouka vaekue órogui peikuaveʼẽ haguã Tupãme ojera haguã ipochýgui, ha pemoĩ upe karameguã ykére. Upérõ peheja upe kárro toho haʼeño.   Pe kárro oho ramo hetã tee Bet-Semes gotyo, heʼise Ñandejaraha hína upe pene nupã vaekue. Ndapéichai ramo, jaikuaáta ndahaʼéi hague pe pene nupã vaekue: upéva ojehúnte hague uvei.   Umi kuimbaʼe ojapo péicha. Ogueru mokõi vaka imemby ramóva, omosã imemby kuéra, ha ojokua umi vaka kárrore.  Upéi omoĩ kárrope Ñandejára karameguã ha ijyke rehe umi susuʼa ha anguja raʼãnga óro ryru, ha omondo.  Umi vaka oho Bet-Semes rape gotyo; omburea ohóvo ha oho pe tape rehe opiaʼỹre mamove gotyo. Filistéo oho hapykuéri Bet-Semes rembeʼy peve.  Bet-Semesgua oĩva hína ñúme trígo ñemonoʼõme, ohechávo upe karameguã ovyʼa iterei.  Pe kárro oguahẽvo Josué Bet-Semesgua ñúme, opyta. Upépe oĩ peteĩ ita guasu. Umi Bet-Semesgua ojapo jepeʼa upe kárrogui ha oikuaveʼẽ Ñandejárape mymbahapy  ramo umi mokõi vaka.  Levíta kuéra omboguejýma raʼe upe karameguã ha umi mbaʼe raʼãnga oroguigua ryru, ha omoĩ upe ita guasu ári, ha upe árape Bet-Semesgua oikuaveʼẽ Ñandejárape mymbahapy ha mymbajuka.   Ohecha rire koʼã mbaʼe umi 5 filistéo ruvicha oho jey upe árape Ecrónpe.   Umi 5 susuʼa óro filistéo oikuaveʼẽ vaekue Ñandejárape, omeʼẽ koʼã táva rérape: Asdod, Gaza, Ascalón, Gat ha Ecrón.  Ha umi 5 anguja óro, opa umi táva rérape umi 5 filistéo ruvicha oisãmbyhyhápe, táva oñeñangareko mbaretéva térã nahániriva. Pe ita guasu oñemboguejy haguépe Ñandejára karameguã, ikatu gueteri ojehecha Josué Bet-Semesgua ñúme.   Ñandejára katu ojuka umi Bet-Semes guápe oipeʼa vaekue karameguã, ohechaségui mbaʼépa oĩ hyepýpe. Ojuka 70 kuimbaʼépe ha Bet-Semesgua ojaheʼo upe jejuka guasu Ñandejára ojapo vaekuére ijapytépe kuéra.  Ha heʼi hikuái: “Mávapa ikatúta opyta ko Tupã imarangatu etéva renondépe? Moõpa ikatúta ñamondo mombyry ñande hegui?”  Upérõ heʼika hikuái Quiriat-Jearim guápe: “Filistéo ogueru jey Ñandejára karameguã. Peju peraha.” Upérõ oguahẽ Quiriat-Jearimgua, ogueraha Ñandejára karameguã ha omoinge Abinadab rógape oĩva peteĩ yvytýpe, ha omoingo paʼi ramo hikuái itaʼýra Eleazárpe oñangareko haguã hese.   Ohasa 20 áño oñemoĩ rire Ñandejára karameguã Quiriat-Jearímpe. Ha opa Israelgua oheka Ñandejárape ipyʼaite guive.  Upévare Samuel heʼi opa Israel guápe: “Pejevy ramo Ñandejárape pende pyʼaite guive, tekotevẽ pejeheja tupã mombyrgua ha Astarté  raʼãngágui ha peñemeʼẽ Ñandejárape, chupe ñoite pemombaʼe guasu haguã. Upérõ haʼe pende peʼáta filistéo poguýgui.”   Israelgua ojeheja opaichagua Baal  ha Astarté raʼãngágui ha omombaʼe guasu Ñandejárape ñoite.   Upéi Samuel heʼi: “Peñembyaty opa Israelgua Mispápe ha che añemboʼéta Ñandejárape pende rehe.”  Haʼe kuéra oñembyaty Mispápe, oguenohẽ y ha oñohẽ mbaʼe kuaveʼẽ ramo Ñandejárape. Upépe ohasa upe ára hoʼuʼỹ rehe mbaʼeve, ha heʼi hikuái: “Rojapo niko ivaíva Ñandejára renondépe.” Mispápe Samuel oiko Israelgua rendota ramo.   Filistéo kuéra oikuaa Israelgua oñembyaty hague Mispápe ha huvicha kuéra oho chupe kuéra. Israelgua okyhyje filistéogui ohendúvo upéva,  ha heʼi Samuélpe: “Eñemboʼe mantéke ore rehe Tupã ore Járape, ore peʼa haguã filistéogui!”  Upérõ Samuel oikuaveʼẽ Ñandejárape mymbahapy  ramo peteĩ ovecha raʼy. Upéi oñemboʼe chupe Israel rehe, ha Ñandejára ohendu chupe.   Samuel oikuaveʼẽ aja upe mymbahapy, filistéo oñemboja oñorãirõ haguã Israelgua ndive. Upérõ Ñandejára opoi isununu mbaretégui filistéo ári ha haʼe kuéra oñemondýi ha isarambipa; péicha Israel ipuʼaka hese kuéra.  Israelgua omuña filistéope ha ondyry hese kuéra Mispá guive, Bet-Car amo gotyove peve.   Upéi Samuel ojapyhy peteĩ ita ha omoĩ Mispá ha Sen paʼũme, ha ombohéra Eben-Ézer, heʼígui: “Koʼa peve Ñandejára ñane pytyvõ”.   Filistéo kuéra itĩndy opytávo ha nondyryvéi Israel rehe. Oikove aja Samuel, Ñandejára oñeñanduka filistéo kuérape.  Umi táva oñemombaʼe hague filistéo kuéra, opyta jey Israelgua pópe, Ecrón guive Gat peve, ha Israel omopotĩ hetã filistéogui. Avei oiko pyʼa guapy Israelgua ha amorréo apytépe.   Samuel oiko Israelgua rendota ramo oikove aja pukukue.  Áñope peteĩ jey oho Betel, Guilgal ha Mispá rupi ombojovake haguã Israel guápe.  Upéi ou jey Ramáme, haʼe oikohápe. Upépe ombojovake Israel guápe hapépe avei omopuʼã Ñandejárape peteĩ altar.  Itujáma ramo, Samuel omoĩ Israel rendota ramo itaʼýra kuérape.  Itaʼýra peteĩha héra Joel, ha itaʼýra mokõiha, Abías. Mokõive oisãmbyhy upe távape hérava Beerseba.  Itaʼýra kuéra katu ndoikói itúva oiko haguéicha; ipláta pota ha oñembopopegua oporombojovakévo. Péicha omokarẽ upe hekópe guáva.  Upévare oñembyaty hikuái Israel myakãhára  ha oho Samuel rendápe Ramáme,  heʼi haguã chupe: “Nde tujáma ha nde raʼy kuéra ndoikói nde reiko haguéicha. Upévare emoĩ oréve ore ruvicha guasurã, ta ore sãmbyhy, ojejapoháicha opa tetã rupi.”   Samuel ipochy heʼi haguére hikuái chupe: “Emoĩ oréve peteĩ mburuvicha guasu ore sãmbyhy haguã”, ha oñemboʼe Ñandejárape.  Ñandejára heʼi chupe: “Ejapo katu haʼe kuéra oipotáva. Nandévei ko hína, chévente nda che potavéi huvicha ramo.  Ojapo haguéicha che rehe anohẽ guive chupe kuéra Egíptogui koʼagãite peve, che rejávo oho haguã tupã ambue rapykuéri, péicha ojapo avei hikuái nde rehe.  Upévare ehendu haʼe kuéra ojeruréva. Rejapo mboyve upéva katu emombeʼu porã chupe kuéra mbaʼeichaguátapa upe mburuvicha guasu haʼe kuéra oipotáva.”   Samuel omombeʼu tetãgua ojerurévape peteĩ mburuvicha guasu, upe heʼikáva Ñandejára.  Ha heʼi chupe kuéra: —Péichata hína upe mburuvicha guasu pene sãmbyhýtava: Ohenóita ñorãirõrã pende raʼy kuérape; chugui kuéra oĩ omoĩtava kárro ñorãirõrã arigua ramo, oĩ omoĩtava kavaju arigua ramo; ha ambue oñangareko haguã hese;  oĩ omoĩtava 1.000 ñorãirõhára ruvicha ramo, oĩ omoĩtava 50 ruvicha ramo. Oĩ peẽva omoĩtava ombaʼapo haguã ikokuépe, oñemitỹ ha omonoʼõvo, térã ojapo haguã tembiporu ñorãirõrã, térã kárro ñorãirõrãme guarã.  Oiporavóta avei pende rajy kuéra apytégui hembiguairã, omohyakuã porã haguã chupe, hembiʼu ombojy haguã ha ojapo haguã imbuja.  Oñemombaʼéta pende yvy, pende parralty ha pende olivoty iporãvévare, ha omeʼẽta hembiguái kuérape.  Oñemombaʼéta avei upe 10gui peteĩre opa pene rymba kuéragui ha omeʼẽta hembijokuái hóga guasu guápe.  Oipeʼáta avei pende hegui pene rembiguái kuimbaʼe ha kuña, pene rymba guéi ha pene rymba vúrro iporãvéva ha omombaʼapóta ijupe guarã.  Ogueraháta avei imbaʼerã 10gui peteĩ pene rymba kuéragui ha peẽme voi pene mombaʼapóta hembiguái ramo.  Ha ágã peñeʼẽ ngururu ramo upe mburuvicha guasu peiporavo vaekuére, Ñandejára nopena moʼãi pende rehe.   Umi tetãgua katu ndoikuaaséi mbaʼeve ha heʼi Samuélpe: —Marãve ndoikói. Roipota ore ruvicha guasurã,  roiko haguã umi tetã ambuéicha, ore sãmbyhy ha ore myakã haguã ñorãirõháme.  Samuel ohendu rire haʼe kuéra heʼíva, omombeʼu Ñandejárape,  ha Ñandejára heʼi chupe: —Ehendu iñeʼẽ ha emoĩ chupe kuéra huvicha guasurã. Upérõ Samuel heʼi Israel guápe oho jey haguã hóga kuérape. Oiko peteĩ karai Benjamín ñemoñaregua hérava Quis, Abiel raʼy; Abiel, Seror raʼy; Seror, Becorat raʼy; Becorat, Afíah raʼy. Quis, karai johéi pyre ojeapóva mbaʼe ramo.  Itaʼýra peteĩ, mitã rusu pyahu ha iporãva, héra Saúl. Israélpe ndaipóri haʼéicha iporãva ha ijyvateve maymávagui; ijatiʼy guive ohasa chupe kuéra.  Peteĩ jey okañy karai Quísgui hymba vúrro kuéra. Upérõ heʼi itaʼýra Saúlpe: —Eraha ne irũrã peteĩ ñane mbaʼapohára ha tapeho peheka ñandéve ñane rymba kuéra.   Saúl oho Efraín yvyty rupi, ohasa yvy hérava Salisá rupi ha ndojuhúi hymba vúrro. Ohasa avei yvy rupi hérava Saalim ha Benjamín rupi ha ndojuhúinte avei.  Oguahẽvo yvýpe hérava Zuf, Saúl heʼi iñirũme: —Jaha jey katu ógape. Oime arã taita ojepyʼapyve hína ñande rehe, ñane rymba kuéragui.   Iñirũ katu heʼi chupe: —Kóva ko távape oĩ peteĩ maranduhára  ojeapóva tuicha mbaʼe ramo. Opa mbaʼe haʼe heʼíva ojehu katuete. Jahána hendápe. Ikatu mbaʼe niko haʼe heʼi moõ rupípa jaha vaerã.   Saúl heʼi chupe: —Jaha kuaa. Ha mbaʼe piko jaraháta chupe? Mbuja jepe ndajarekovéi ñande vosápe.  Iñirũ heʼi chupe: —Kóina ápe platami. Ñameʼẽ chupe ohechauka haguã ñandéve ñande raperã.   (Ymave Israélpe, oĩ ramo oporanduséva Tupãme, heʼi jepi: “Jaha mbaʼe rechahára  rendápe”. Upérõ oñembohéra mbaʼe rechahára upe karaípe ha koʼágã oñembohéra maranduhára.)  Saúl heʼi iñirũme: —Jaha katu péicha ramo. Ha oho hikuái upe távape oĩháme upe karai marangatu.  Oho aja upe táva gotyo ojotopa hikuái kuñataĩ nguéra ndive ohóva ykuápe ha oporandu chupe kuéra: —Koʼápepa oiko pe mbaʼe rechahára?   Haʼe kuéra heʼi: —Hẽe amo gotyomive, ha peiko pyaʼéke. Péinako oguahẽ ramo hína ha oñembosakoʼi omymbajuka  haguã ijyvatehápe.  Peguahẽ vove peheka chupe oho mboyve ijyvatehápe ojekaru haguã. Avave ndokarúi haʼe oguahẽ meve. Oikuaveʼẽ raẽta mymbajuka ha upéi ojekarúta. Tapeho koʼágã ha pejuhúta chupe.   Haʼe kuéra oho upe táva gotyo. Ha haʼe kuéra oguahẽvo, Samuel osẽ oho haguã upe ijyvateha gotyo.   Pe árape, Saúl oguahẽ mboyve, Ñandejára heʼi raʼe péicha Samuélpe:  “Koʼẽrõ, kóva ko órape, amboúta ne rendápe peteĩ kuimbaʼe Benjamingua ha upéva remboykéta chéve guarã oisãmbyhy haguã che retã Israel. Haʼe oipeʼáta chupe filistéo pógui. Aiporiahurereko niko che retã guápe, oguahẽvo che apysápe isapukái.”   Samuel ohechávo Saúlpe, Ñandejára heʼi chupe: “Kóva hína upe kuimbaʼe añeʼẽ hague ndéve. Haʼe oisãmbyhýta che retã guápe.”   Pe táva reike ypýpe Saúl oñemboja Samuel rendápe ha heʼi chupe: —Ikatu piko eremi chéve moõpa opyta mbaʼe rechahára róga?   Samuel heʼi chupe: —Che hína upe mbaʼe rechahára. Tereho che renonderã upe ijyvatehápe hapépe rekarúta che ndive. Koʼẽrõ koʼẽ mboyve reho kuaa ha amombeʼúta ndéve opa mbaʼe reikuaaséva.  Umi ne rymba vúrro okañy vaekue rehe ojapóma mbohapy ára, ani rejepyʼapy. Ojejuhúma. Avei, opa mbaʼe iporãvéva Israélpe, nde ha nde rogagua mbaʼerãta hína.   Saúl heʼi chupe: —Che niko Benjamín guánte hína, upe michĩvéva Israel ñemoñare guágui. Che rogagua katu upe michĩvéva umi Benjamín róga guágui. Mbaʼére piko reñeʼẽ chéve péicha?  Samuel ogueraha hendive Saúl ha iñirũme, omoinge kotýpe ha omboguapy chupe kuéra mesa akãme. Umi mesápe oguapýva, 30 rupi.  Upérõ Samuel heʼi upe tembiʼu ombojývape: —Eru pe soʼo pehẽngue haʼe vaekue ndéve remboyke haguã.   Pyaʼe upe tembiʼu apoha oguenohẽ peteĩ hetyma ha huguaikue, ha omoĩ Saúlpe. Samuel heʼi Saúlpe: —Kóina ápe ko oñemboyke vaekue ndéve guarã. Ekaru, heʼu! Ndéve guarã amboyke kuri, ko karu guasurã, ajapóva Israelgua kuérape. Saúl okaru Samuel ndive upe árape.  Upéi oguejy hikuái upe ijyvatehágui ha oho táva gotyo. Upépe Samuel omoĩka Saúlpe huparã upe óga ape ári,  ha Saúl oke upépe. Pe ára ambuépe Samuel ohenói Saúlpe upe óga ape ári ha heʼi chupe: —Epuʼã. Ikatúma reho. Saúl opuʼã. Upéi osẽ Samuel ndive tapépe.  Oĩma ramo hikuái upe táva rokápe, Samuel heʼi Saúlpe: —Emondo ne irũme tenonde ha epyta koʼápe, taʼe ndéve upe Tupã heʼikáva ndéve. Pablo, Silvano ha Timoteo romomaitei Jesucristo iglésia Tesalónica guápe, ojoajúva Tupã ñande Ru ha Jesucristo Ñandejára rehe. Tupã tohekuavo  ipytyvõ ha ipyʼa guapy pende ári.   Tapia romeʼẽva ore aguije Tupãme pende rehe, ha ore manduʼa pende rehe ore ñemboʼépe.  Manterei ore manduʼa Tupã ñande Túva renondépe, mbaʼéichapa heta mbaʼe pejapo pende jerovia rupi, mbaʼéichapa pene mborayhu tuichágui hetápe peipytyvõ, ha mbaʼeichaite pevépa pehaʼarõ kuaa Ñandejára Jesucrístope.  Ore pehẽngue kuéra, ore niko roikuaa Tupã pende rayhuha ha pende poravo hague.  Ako roikuaauka ypy ramo peẽme marandu porã niko, ndahaʼéi vaekue ñeʼẽme añónte, heta mbaʼe hechapyrãme katu, ohechaukáva Tupã ha Espíritu Santo pokatu, ha roikuaa porãgui añeteha. Peikuaa porã mbaʼéichapa ore mbaʼe porã pene ndive, rohekávo peẽme guarã iporãva.   Peẽ katu pejapo ore rojapóva ha Ñandejára ojapo vaekue. Ha pemoguahẽ pende pyʼápe pe marandu porã vyʼa guasúpe Espíritu Santo omeʼẽva peẽme reheve, heta jehasa asy paʼũme.   Ha upéicha peiko ku oikose haguãicha mayma Jesucristo reroviaha, Macedonia ha Acáyape.  Pende hegui, Ñandejára ñeʼẽ iñasãi, ndahaʼéi Macedonia ha Acáyape añónte, opa rupi katu, ha ojekuaa pe jerovia peẽ perekóva Tupãre, ha upéicha rupi natekotevẽ véima ore roʼe mbaʼeve.  Haʼe kuéra voi katu oñeʼẽ peẽme ore guahẽre, ha mbaʼéichapa peheja umi taʼãnga rei ha pejevy Tupã gotyo, oikove ha añeteguáva, pejapo haguã haʼe oipotáva.  Ha avei pehaʼarõha ou jey yvágagui Jesús, pe Tupã Raʼy, Tupã omoingove jey vaekue. Jesús niko pe ñande peʼáva pe ñenupã vaiete oútavagui. Peẽ voi, ore pehẽngue, peikuaa pe ore jeho pende recha haguã ndareíri hague.  Peikuaaháicha katu, Filípospe rojejaʼo ha rojerereko asy rire ramo jepe, Tupã ore pytyvõ romombeʼu haguã peẽme hembipota, pyʼa guasúpe ha ñorãirõ atã paʼũme.   Roikuaágui ndorojavyiha pe romombeʼúvape, ha noroñeʼẽi ave rohekágui mbaʼe vai térã roporombotavy haguã.  Tupã katu ombyaje ore rembiapo ha omeʼẽ oréve romyasãi haguã hembipota, ha upéicha roñeʼẽ. Ndorojapói mbaʼeve rojehayhuka haguã avavépe,  Tupã mante, oipyguaráva ore pyʼa.  Peikuaaháicha, arakaʼeve na porombojuruheʼẽi vaekue ñeʼẽ porãreve, térã roiporu roʼéva romonoʼõ haguã viru. Tupã oikuaa upéva.  Arakaʼeve ndorohekái vaekue ore mbojerovia avave: peẽ térã oimeraẽva.  Ikatu vaerã moʼã ramo jepe roñeñanduka peẽme Cristo remimboʼekue ramo, roiko mitãicha pende apytépe. Peteĩ sy omongakuaa ha oñangarekóva imemby teére,  upéicha avei, pende rayhu etereígui, romeʼẽse vaerã moʼã peẽme, ndahaʼéi Ñandejára Ñeʼẽ añónte, ore rekove guive katu.Mbaʼeichaite peve nipo roguahẽ pende rayhuetei!  Ore pehẽngue, peẽ pene manduʼáne mbaʼéichapa rombaʼapo ha roñehaʼã rojekovereka haguã.  Rombaʼapo vaekue ára ha pyhare, ani haguã ipohýi peẽme ore rekove, romyasãi aja peẽme Ñandejára Ñeʼẽ.   Peẽ peikuaa, ha Tupã avei, ore marangatu, ore reko joja ha ore mbaʼe porã hague pene ndive, peẽ Tupã reroviahára.  Upévare, ore romeʼẽva ore aguije Tupãme, peẽ niko pehendu ramo guare Ñandejára Ñeʼẽ romyasãiva pende apytépe, pemoguahẽ pende pyʼapýpe Tupã marandu ramo, ha ndahaʼéi yvypóra marandu ramo. Ha añetehápe Tupã marandu hína, ogueraháva peẽme mbaʼe porã, peẽ heroviahápe.  Peẽ ore pehẽngue, pehasa asy ramo guare pene retãgua pópe,  ojehu peẽme pe ojehúva avei umi Tupã reroviaha Jesucristo ndive guápe, Judéape, chupe kuéra avei niko omuñamba vaekue umi judío, hetãguáva.  Umi judío ojuka vaekue Ñandejára Jesúspe, ojuka haguéicha yma umi maranduhárape, ha ore mosẽ oréve.  Ha umíva ndoikói Tupã oipotaháicha ha opuʼã opavavére,  roñeʼẽsérõ umi judioʼỹva ndive, oñepysyrõ haguã, ndohejái oréve. Upéicha akói oñemyenyhẽ angaipágui. Ha opa haguã koʼã mbaʼe, Tupã ombou hiʼári kuéra ñenupã nde vaíva.   Ore pehẽngue, rojei ramo pende hegui sapyʼami, ha nda ore rechavéi ramo jepe, poguerekómi ore pyʼapýpe ha hiʼã etereími oréve roho pende rechami.  Roñehaʼã jepi roho haguã; che, Pablo hetave jey ahase, ha Sataná che joko.  Mávare piko ikatu rojerovia, rovyʼa ha roñembotuicha, Ñandejára Jesús renondépe, ou jeývo? Napeẽi ramo, avavéne.  Peẽ niko ore reko mimbipa ha ore vyʼa. Aipórõ, ndaikatu véimagui rojejoko, ropyta mante Aténaspe,   ha romondo ore pehẽngue Timotéope, ombaʼapóva Tupãme guarã omyasãivo Jesucristo marandu pyahu. Romondo chupe oho haguã pene mombarete ha pene myakã raku haguã pende jeroviápe,  ha ani haguã koʼã jehasa asy avavépe osarea. Peẽ niko peikuaa voi jaropuʼaka mante vaerãha koʼã mbaʼe.  Upéi ave, roimérõ guare gueteri pene ndive, roʼe vaekue peẽme jahasa asytaha; ha upéicha oiko, peikuaaháicha.  Upévare, che tenondete, ndaikatu véiguima aropuʼaka, amondo aporanduka mbaʼéichapa peiko pende jeroviápe. Akyhyje niko pe mbaʼe vairãme ñande raʼãva pende pyʼa raʼã ramo guarã, ha ore rembiapo opyta reipa.   Ha péina Timoteo ou jeýma Tesalónicagui,  ha marandu porã ogueru oréve upe jerovia ha mborayhu perekóvagui. Heʼi oréve tapia pene manduʼaha ore rehe mborayhúpe, ha ore rechaseha, ore pende rechaseháicha avei.  Upévare, ore pehẽngue, ore jehasa asy ha ore jepyʼapy paʼũme, tuicha ore mombytuʼu roikuaávo peẽ akóinte pene mbareteha pende jeroviápe.  Roikuaávo peẽ akói pene mbareteha Ñandejára reroviápe, ore akã raku jey.  Mbaʼéicha nipo romeʼẽmba kuaáta ore aguije Tupãme pende rehe ha pe vyʼa guasuete roñandúvare henondépe rehe?  Ára ha pyhare roñemboʼe Tupãme ohejami haguã oréve pohechami, rojapo haguã pe tekotevẽva gueteri pende jeroviáre.   Hiʼãnte oréve Tupã, ñande Túva, ha Ñandejára Jesús ore pytyvõ ikatu haguã roho pende rechávo.  Ha Ñandejára ta pene mongakuaa ha ta pejoayhuve ha ta pehayhuve pende rapicha kuérape ára koʼẽre, ore pende rayhuháicha.  Tomombarete pende pyʼa, ta pene momarangatu ha ta pene mboheko potĩ Tupã ñande Ru renondépe, oúvo Ñandejára Jesús, opavave Tupã mbaʼéva ndive. Ha koʼágã rojerure ha roʼe peẽme Ñandejára Jesús rérape: ta pekakuaave ára koʼẽre pe teko kuaa peikuaa vaekue ore heguípe, ovyʼa haguã Tupã, pejapoháichama hína.   Peẽ niko peikuaáma umi ijapopyrã romeʼẽ vaekue peẽme Ñandejára Jesús puʼaka rupi.  Pe Tupã oipotáva niko tapeikove marangatúpe, avave ani itieʼỹtei,  ha peteĩ-teĩ taipuʼaka hetére, marangatúpe ha teko kuaápe,  anítei mbaʼe pota vai ha tembiapo vaisépe, umi Tupãme oikuaaʼỹvaicha.  Aníke avave oñemombarete ha ombotavy koʼã mbaʼépe hapichápe, Ñandejára oporonupã hatã hína opa koʼã mbaʼére, roʼe haguéichama peẽme.  Tupã ñane renói vaekue ndahaʼéi jaiko kyʼa haguã, ñane marangatu haguãnte.  Upe, oroʼyrõva koʼã mbaʼe, ndoroʼyrõi yvypórape, oroyrõ uvei Tupãme, omeʼẽ vaekue peẽme Espíritu Santo.   Jajoayhu vaerãháre katu, natekotevẽi romoĩ peẽme kuatiáre, Tupã voi pene mboʼe vaekue pejoayhu haguã.  Upéicha niko peẽ pejapo opa pene pehẽngue oikóva Macedonia tuichakue ndive. Ha rojerure peẽme, ore pehẽngue, ta tuichaichave ára koʼẽre.  Peñehaʼã peiko pyʼa guapýpe ha pembaʼapo pende pópe, rojerure haguéicha peẽme,  umi oka pegua pende rereko haguã mbaʼe ramo ha peẽ napeñasãingói avavére.   Ore pehẽngue, ndoroipotái pepyta peikuaaʼỹre mbaʼépa oiko umi omanóvagui, ani haguã pejepyʼapy umi ambue ohaʼarõʼỹva mbaʼevéicha.  Rogueroviaháicha Jesús omano ha oikove jey hague, upéicha avei roguerovia, Jesús ndive Tupã omoingovepa jeytaha umi heroviaha omano vaekuépe.   Upévare roʼe peẽme, Ñandejára omboʼe vaekue ramo guáicha, japytáva guive jaikove ou peve Ñandejára, na ñane tenonde moʼãi umi omano vaekuére.  Oñehendúta peteĩ ñeʼẽ hatã, peteĩ Arcángel ñeʼẽ ha Tupã turupu, ha Ñandejaraite voi oguejýta yvágagui. Ha umi omano vaekue ogueroviáva Crístope, umíva raẽte oikove jeýta;  upéi, umi jaikovéva gueteri, jajereraháne hendive kuéra araíre, jajojuhu haguã Ñandejára ndive amo yvate, ha upéicha ñaiméta Ñandejára ndive opa ára guarã.   Peñomyakã rakúke aipórõ koʼãva koʼã ñeʼẽme. Arakaʼépa oikóta koʼã mbaʼeregua, ore pehẽngue, natekotevẽi romoĩ peẽme kuatiáre.  Peẽ peikuaa voi, ára ou jeytaha Ñandejára oguahẽtaha oñehaʼarõʼỹve jave, mondaha oguahẽ ramo guáicha pyhare.   Ágã ku yvypóra heʼívo: “Opa mbaʼe péina oĩ pyʼa guapýpe, ha ndaipóri jakyhyje haguã”, upépe oúta hiʼári kuéra oimoʼãʼỹhágui ñehundi guasu, ouháicha memby pota rasy  kuña hye guasúvape; ha avave ndaikatu moʼãi okañy.  Peẽ katu, ore pehẽngue kuéra, napeiméi pytũmbýpe pene mondýi haguã pe ára ou jeyha Ñandejára peteĩ mondaháicha.  Peẽ, ára ha mbaʼe rendy rehegua, ñande ndahaʼéi pyhare ha pytũ rehegua.  Upévare, ndajakéi vaerã umi ambuéicha, japáy ha ñane akã porã katu vaerã.  Umi okéva, oke pyhare, ha umi okaʼúva, okaʼu pyhare.  Ñande, ára peguáva katu, opa ára ñane akã porã vaerã. Ñañeñangareko vaerã, moʼãha peguáicha, ñande jerovia ha ñane mborayhu reheve, ha jajahoʼi ñane akã moʼãháme guáicha, ñande jerovia ha ñane ñepysyrõme.   Tupã na ñane moĩri ñañenupã haguã, ñanẽpysyrõ haguã katu, Ñandejára Jesucristo rupi.  Jesucristo omano ñande rehehápe, ikatu haguã, japáy térã jake ramo, jaiko haguã hendive.  Upévare peñomyakã raku ha peñomombaretéke, pejapoháicha voi hína.   Ore pehẽngue kuéra, rojerure peẽme pereko haguã mbaʼérõ umi pende apytépe ombaʼapóvape, pene sãmbyhýva Ñandejára rehe guápe, ha oñemoñeʼẽva peẽme.  Pehayhu vaerã chupe kuéra umi mbaʼeta ojapóvare. Peiko pyʼa guapýpe oñondive.   Rojerure avei peẽme, ore pehẽngue kuéra, peñemoñeʼẽ haguã umi heko sarambívape, pemyakã raku haguã umi heko jeroviaʼỹvape, peipytyvõ haguã umi ikangývape, ha peiko kuaa haguã opavave ndive.   Peñangareko ani avave ohepymeʼẽ vai ivaívape. Pejapo uvei katu iporãva ojuehe voi ha opa yvypórare.   Pevyʼa tapiáke.   Peñemboʼe mantéke.  Pemeʼẽ pende aguije Tupãme opa mbaʼére, upéva pe haʼe oipotáva pende hegui, peẽ Jesucristo reroviaha.   Ani pembogue Espíritu rata.  Ani pejahéi marandu kuaáre.  Pehaʼã opa mbaʼe ha pejoko pe iporãva.  Pejei opaichagua mbaʼe vaígui.   Tupã voi, pe Tupã pyʼa guapy meʼẽhára, tojapo pende hegui imarangatu etéva, ha toheja peẽme opa pende reko, pende espíritu, pene ánga ha pende rete, mbaʼevépe ivaiʼỹre, Ñandejára Jesucristo ou ramo guarã.  Pe pene renóivako heko jerovia porã hína, ha ojapo vaerã opa koʼã mbaʼe.   Ore pehẽngue kuéra, peñemboʼe avei ore rehe.   Pemomaitei opa ñane pehẽnguépe peteĩ ñehetũ marangatu reheve.   Haʼe peẽme, Ñandejára puʼaka rérape, pemoñeʼẽ haguã ko kuatia opa ñane pehẽnguépe.   Ñandejára Jesucristo tohekuavo pende ári ipytyvõ. Che Pablo, Jesucristo apóstol, ombou vaekue Tupã, ñane pysyrõva, ha Jesucristo Ñandejára, pe ñahaʼarõva,  amomaitei Timotéope,  che jerovia pegua che raʼy tee. Tupã, ñande Ru ha Ñandejára Jesucristo, toñohẽ ipytyvõ, iporiahurereko ha ipyʼa guapy nde ári.   Ajerure haguéichama ndéve, ahávo Macedóniape, epyta haguã Éfesope, ere haguã oimévape anive oiko oporomboʼe añeteguaʼỹ ha ohendu umi mbaʼe rei oñemombeʼúva,  térã umi ñeʼẽ rei opaveʼỹva ñande ypy kuerakue rehegua. Umi mbaʼe umíva oporomoingo vai rei ha ndoporoipytyvõi ojekuaa haguã Tupã rembipota, ojekuaáva jajerovia ramo hese mante.   Upe mbaʼe haʼe vaekue ndéve ere haguã chupe kuéra, oheka omoĩ ñane paʼũme joayhu, mborayhu osẽva pyʼa potĩ porã, akã porã ha jerovia añetégui.  Oime ojei vaekue koʼã mbaʼégui ha oiko ápe ha pépe, ñeʼẽ ñombohovái reípe.  Oikose hikuái Moisés rembiapoukapy mboʼeha ramo, oikuaaʼỹre mbaʼépa heʼi hikuái, ha oporomboʼe oikuaa porãrõ guáicha.   Jaikuaa niko pe tembiapoukapy iporãha, jaiporu ramo ojeporu haguãicha.  Ñane manduʼa vaerã, mbaʼeveichagua tembiapoukapy noñemeʼẽiha umi mbaʼe porã ojapóvape guarã. Tembiapoukapy oĩ umi heko puʼãva ha iñeʼẽ renduʼỹva, umi iñaña ha iñangaipávape guarã, umi omombaʼeʼỹva Tupãme ha Tupã rayhu rehegua mbaʼe kuaa, umi ojukáva itúva térã isy, opaichagua porojukahárape guarã.  Avei umi hekopeʼỹ oporoguerekóvape guarã, térã kuimbaʼe oikóva kuña ramo, umi oporoguerokañýva, umi ijapúva ha umi omeʼẽ guaʼúva iñeʼẽ, ha umi ojapóva oimeraẽva mbaʼe osẽva tekomboʼe porãgui.  Péicha omboʼe pe marandu porã Tupã marangatu heko mimbipápe omeʼẽ vaekue chéve amosarambi haguã.   Ameʼẽ che aguije pe che mombarete vaekuépe, Ñandejára Jesucrístope, che rerekóva ijeroviaha ramo ha che moĩ vaekue ambaʼapo haguã chupe guarã.  Haʼe rire ramo jepe hese heta mbaʼe vai yma, amuñámi  ha ajahéimi hese, Tupã che poriahurereko, ndahaʼéigui gueteri vaekue che heroviaha ha ndaikuaái ajapóva.  Ñandejára heta ohekuavo che rehe imborayhu, che mombaʼe ha omeʼẽ chéve pe mborayhu ikatúva jareko Jesucristo rupi ae.   Ko haʼétava añetegua ha opavave oguerovia vaerã katuete: Jesucristo ou hague ko yvy ári oipysyrõ haguã angaipa apohápe, ha umíva apytépe, che aime tenondete.  Tupã katu che poriahurereko, Jesucristo ohechauka haguã che pype, opa mbaʼe ogueropuʼaka kuaaha. Ha upéicha, che ajehecha umi oguerovia vaerã chupe rechaukaha ramo, ohupyty haguã jeikove opaveʼỹva.  Upévare terakuã porã ha teko mimbipa opa ára guarã Tupãme, mburuvicha guasu omanoʼỹva, ojehechaʼỹva ha peteĩnteva! Amén.   Upéva ojehu vaekue Himenéope ha Alejándrope, ameʼẽ vaekue Satanápe oikuaa porã haguã ndeʼi vaerãiha mbaʼeve ivaíva Tupãre. Tenondete haʼe oñeñemboʼe vaerã, ojejerure asy vaerã opavavére ha oñemeʼẽ vaerã Tupãme aguije opa yvypóra rehehápe.  Oñeñemboʼe vaerã umi tetã sãmbyhyhárare, mburuvicha kuérare, ikatu haguã jaiko pyʼa guapýpe ha ñorãirõʼỹre, jeporiahurerekópe ha ñemombaʼépe.  Upéva iporã ha ombohory Tupã ñande pysyrõvape.  Haʼe niko oipota opavave toñepysyrõ ha toikuaa pe añetegua.  Tupã niko peteĩnte ha peteĩnte avei pe omoĩ porãva yvypóra kuéra Tupã ndive. Upéva hína Cristo Jesús, yvypórava avei.  Haʼe niko omano ñande rehehápe opavave ñañepysyrõ haguã,  ha mbaʼe rechaukaha ramo omeʼẽva vaekue hiʼárape porã.  Amombeʼu haguã koʼã mbaʼe haʼe che moĩ mbaʼe mombeʼuha ha apóstol ramo. Ha oheja che pópe amboʼe haguã jerovia ha añetegua umi judioʼỹvape. Ko che haʼéva hína añete. Nda che japúi.   Ha upéicha, aipota kuimbaʼe kuéra oñemboʼe opa rupi ha ohupi ipo Tupãme pyʼa potĩme ha pochyʼỹre, térã ñeʼẽmbojovaiʼỹme.  Ha aipota kuña kuéra toñemonde oporomotĩʼỹ haguãicha ha oñembojegua etereiʼỹre, ani mbaʼe hepývape, anítei oñakãkarãi jeguakapa, óro ha pérla reheve.   Tombojegua uvei hekove kuéra mbaʼe porã ojapóvape, péicha oiko vaerã kuña omombaʼéva Tupãme.  Kuña ohendu vaerã opa ojeheko mboʼeha kirirĩhápe, ñakãitýpe porã.  Ha aníke kuña oporomboʼe téra ipuʼakase kuimbaʼére. Che aipota okirirĩ.  Tupã niko ojapo vaekue Adánpe raẽ  ha upéi ae Évape.   Ha ndahaʼéi vaekue Adán upe oñembotavy vaekue. Kuña vaekue, ha oñembotavykávo hoʼa angaipápe.   Ha upe kuña oñepysyrõta, sy hekópe guáicha ojapo ramo ojapo vaerã, ha oiko ramo akã porãme, jeroviápe, mborayhúpe ha teko marangatúpe. Kóva añete: Oimérõ oisãmbyhyséva umi Jesucristo iglésia, mbaʼe porã oipota hína.  Upévare, pe oporosãmbyhývare ndojejahéi vaerãi. Peteĩnte hembireko vaerã. Oiko kuaa vaerã akã porãme ha oñemombaʼehápe. Opa ára oĩ vaerã oporomoguahẽ haguã hógape. Oporomboʼe kuaa vaerã,  ndaikaʼúi vaerãi ha naiñorãirõséi vaerãi. Ipyʼa porã vaerã katu, ipyʼa guapy kuaa ha nda ipira pire potái vaerãi.  Oisãmbyhy porã kuaa vaerã hóga ha itaʼýra kuéra iñeʼẽ rendu ha heko porã vaerã.  Noisãmbyhy kuaáirõ hóga voi, mbaʼéicha piko oñangareko kuaáta Tupã iglésiare?  Upévare, pe sãmbyhyhára ndahaʼéi vaerã peteĩ ojerovia ramóva, ani ágã upéi ojejapo ha hoʼa Aña hoʼa haguépe.  Ojeguereko vaerã mbaʼérõ umi ojeroviaʼỹva apytépe, ani haguã hoʼa mbaʼeveichagua ñemotĩme ha Aña ñuhãme.   Upéicha avei, umi Jesús iglésia pytyvõhára ojererekóvarã mbaʼérõ, arakaʼeve opyrũʼỹva iñeʼẽre, nda ikaʼúi vaerã ha ndoikói vaerã omonoʼõ pira pire hekopeʼỹ.  Haʼe kuéra oĩ vaerã pe añetegua jaroviávare, ha oikove vaerã akã porãme.  Tenondete chupe kuéra raẽ oñehaʼã vaerã, ha upéi, avave ndeʼíri ramo mbaʼeve ivaíva hese kuéra, oike kuaa ombaʼapo Jesús iglésia pytyvõhára ramo.  Umi kuñáva ojeguereko vaerã avei mbaʼérõ, naiñeʼẽ reíri vaerãi, heko kuaa ha nosẽi vaerã iñeʼẽgui opa mbaʼépe.  Umi Jesús iglésia pytyvõhára, hembireko peteĩ vaerã, ha oisãmbyhy porã kuaa vaerã itaʼýra ha itajýra kuérape, ha hogapy.  Umi pytyvõhára ojapo porãva hembiapo niko, oñembojerovia, ha ikatu oiko pyʼa guapy porãme, Cristo Jesús rerovia rupi.   Ahaʼarõ vokoieténte ahávo rohecha, ha amondo ndéve ko kuatia,  sapyʼa naguahẽi voíri ramo, reikuaa haguã mbaʼéichapa ojeiko vaerã Tupã raʼy kuéra apytépe, pe Tupã oikovéva iglésia, oguerekóva ipópe pe añetegua ha ojepytasóva hese.  Mbaʼe guasu eterei pe añetegua Tupã rerovia rehegua: Cristo ojekuaauka yvypóraicha, Espíriturõ katu osẽ porã, ha ohecha chupe umi Tupã remimbou. Ojekuaauka opa tetãme, ojererovia yvy ári ha oñemoguahẽ yvágape. Espíritu Santo heʼi voi ko yvy opa potávo oĩ vaerãha ojeíva ijeroviágui, oho haguã umi espíritu japu oporombotavýva ha umi ñeporomboʼe oúva mbaʼepochýgui rapykuéri.  Umíva ohendúta hova mokõiva ha ijapúvape, ipyʼa iperéva hembiapo vaikue ohapy hague chupe kuéra.  Umíva ndohejái oñemenda ha ojeʼu oimeraẽva mbaʼe. Tupã katu ojapo vaekue koʼã mbaʼe hoʼu haguã umi heroviaha ha añetegua oikuaáva omeʼẽvo chupe ijaguije.  Opa mbaʼe Tupã ojapo vaekue iporã,  ha mbaʼevégui ndojejeguarúi vaerã, jajapyhy ramo ha ñameʼẽ ñande aguije Tupãme.  Ñandejára Ñeʼẽ ha ñane ñemboʼe rupi umi mbaʼe imarangatu.   Emboʼe koʼã mbaʼe, ñane pehẽngue kuérape, ha upéicharõ rembaʼapo porãta Cristo Jesúspe guarã. Ndéta peteĩ hembiguái imbaretéva pe jerovia ñeʼẽ ha pe tekomboʼe porã rejapyhy vaekue rupi.   Ani rehendu výro rei oñemombeʼúva ko yvy arigua. Eporoporiahurereko tapia.  Pe nde rete ñemonguʼe iporã ramo, pe poroporiahurereko katu iporãve opa mbaʼépe guarã, omeʼẽgui jeikove koʼágã ha upe rire guarã.  Kóva niko añetete hína, ha opavave ikatu oguerovia.  Upévare voi ñambaʼapo ha jajepytaso, ñahaʼarõgui, pe Tupã oikovéva ñandepysyrõ, ha tenondete umi ogueroviávape.   Koʼã mbaʼe remyasãi ha remboʼe vaerã.  Eñehaʼã ani ojejahéi nde rehe ne mitã haguére, techaukaha katu vaerã nde umi ogueroviávape guarã, pe reñeʼẽ ha reikoháichare, ha mborayhu, jerovia ha teko potĩme.  Aguahẽ aja, eiko emoñeʼẽ opavavépe Ñandejára Ñeʼẽ, emokyreʼỹ ñane pehẽngue kuérape ha eheko mboʼe chupe kuéra.  Eñangareko umi mbaʼe rerekóvare, Tupã omeʼẽ vaekue ndéve umi maranduhára ojerovia rupi oiko vaerãre, ha Jesús iglésia myakãhára kuéra omoĩ ramo guare nde rehe ipo.   Eñangarekóke ha ereko kuaáke koʼa mbaʼe, opavave ikatu haguã ohecha mbaʼéichapa reñakã rapuʼã.  Eñangareko nde jehe voi, ha umi mbaʼe remboʼévare, ha ejepytaso mbarete opa mbaʼépe. Péicha rejapórõ, nde voi reñepysyrõta ha avei umi ne rendúva. Ani ne ñeʼẽ pohýi itujávape. Upéva rangue, eñemoñeʼẽ chupe, haʼe nde ru ramo guáicha. Ha eiko mitãrusu kuéra ndive ne pehẽnguéva ramo guáicha.  Iguãiguĩvape ereko nde sy ramo guáicha, ha umi kuñataĩme ne reindýva ramo guáicha, teko potĩme.   Eipytyvõ kuña imenaveʼỹmavape, oguerekoʼỹva moõpa ikatu oñemboja.  Ha pe imenaveʼỹmava oguereko ramo imemby ha temineno kuéra, haʼe kuéra raẽvete oikuaa vaerã oñangareko vaerãha hóga guáre ha omyengovia itúva ha isy mborayhu. Upéva ombohorýgui Tupãme.  Kuña imenaveʼỹva ha añetehápe opyta vaekue haʼeño, omoĩva ijerovia Tupãre ha oñemboʼéva ára ha pyhare.  Ha pe imenaveʼỹva oñemeʼẽva teko rorýpe, omano vaekuéva ramo guáicha.  Eheko mboʼe avei chupe kuéra taheko porã ani haguã oñeñeʼẽ vai hese kuéra.  Umi ojepyʼapyʼỹva hóga guáre, tenondete iñemoñare teére, ojahéi ijeroviáre ha ivaive umi ojeroviaʼỹvagui.   Imenaveʼỹva kuéra apytépe noĩ vaerãi umi ohupytyʼỹva gueteri 60 áño, ha iména peteĩnte vaekue vaerã.  Ojekuaa vaerã hembiapokue porãre, omongakuaa porã haguére imemby kuéra, omoguahẽ porã haguére mbohupápe, ha ojapo haguére umi Tupã mbaʼévare oikotevẽva, ha oipytyvõ oiko asývape. Upéi ave, oiko haguére ojapo opa mbaʼe iporãva.   Ha ani remoĩ imenaveʼỹva apytépe umi nombotýiva gueteri 60 áño, umíva niko oñandu ramo omenda jeyseha ojere Crístogui.  Ha upéicharõ hembiapo vai, opyrũgui pe ñeʼẽ omeʼẽ vaekuére.  Upéi ave, oiko ápe ha pépe ha iñateʼỹ. Ha ndahaʼéi iñateʼỹvante, iñeʼẽ rei katu avei, oike opa mbaʼépe ha heʼi heʼiʼỹ vaerã.  Upévare umi imenaveʼỹva ha imitãva, aipota omenda. Taimemby, toñangareko hógare, ani haguã oñeʼẽ hese kuéra umi ndaijaʼéiva ñande rehe.  Oiméma kuña imenaveʼỹva ojei vaekue ñande hegui ha oho Sataná rapykuéri.   Oimérõ Jesucristo reroviaha oguerekóva hógape imenaveʼỹva, oipytyvõ vaerã chupe, ani haguã osãingo Jesucristo iglésia pytyvõre. Upéicharõ pe Jesucristo iglésia ikatu oipytyvõ umi imenaveʼỹva oikotevẽ añetévape, ha oguerekoʼỹva oñemboja haguã ñepytyvõ rekávo.   Umi Jesucristo iglésia oisãmbyhy porãva ojehayhu joʼa-joʼa vaerã. Tenondete umi oikóva oñemoñeʼẽ ha oporomboʼe.  Ñandejára Ñeʼẽ niko heʼi voi: “Ani remotĩnguaha pe guéi remombaʼapóva”.  Ha avei: “Ombaʼapóvape oñemeʼẽ vaerã imbaʼapo repykue.”   Ani rehendu ojeʼéva umi Jesucristo iglésia oisãmbyhývare, oĩʼỹrõ mokõi térã mbohapy heʼíva añeteha.   Umi iñangaipa tapiávape rejaʼo vaerã opavave renondépe, umi ohendúva okyhyje haguã.   Aheja ndéve, Tupã, Jesucristo ha umi Tupã remimbou poravo pyre renondépe, rejapo haguã koʼã mbaʼe remboykeʼỹre térã rembojeroviaʼỹre avavépe.  Ani remoĩ nde po avavére Tupãre ombaʼapo haguã, rejepyʼa mongeta porã mboyve. Ani remoirũ avave hembiapo vaípe, nde reko potĩke.   Nde rasy pyʼỹigui nde pyʼápe, ani reʼu ýnte, heʼu mimi avei kaguy.   Oime angaipa ojehecha porã rupi natekotevẽiva oñembojovake. Ha oime ojehecháva ojehu rire mante.  Upéicha avei, tembiapo porãngue ojehecha porã, ha umi iporãʼỹva nokañy moʼãi hína opa ára. Umi oikóva tembiguái ramo omombaʼe vaerã ijárape, ani haguã oñeñeʼẽ vai Tupãre ha koʼã mbaʼe ñamboʼévare.  Ha oimérõ pe tembiguái jára Tupã reroviaháva, aníke nomombaʼéi chupe, ipehẽngue niko avei Tupã reroviápe. Upéva rangue, ombaʼapo porãve vaerã katu chupe kuéra. Umi hembiapo kuerakue ohupytýva niko Tupã reroviaha ha ohayhúva chupe kuéra. Emboʼe ha emyasãi koʼã mbaʼe:  Oimérõ omboʼéva mbaʼe rei ha ohoʼỹva Ñandejára Jesucristo omboʼévare, térã osẽva ñane remiandu Cristo reheguágui,  upéva peteĩ tekove jejapo oikuaaʼỹva mbaʼeve. Haʼe kuéra niko hasy noñoñeʼẽ apíri ramo. Ha upégui ou umi mbaʼe pota hekopeʼỹmegua, jeiko vai, jejaʼo, jeroviaʼỹ,  ha ñorãirõ opaveʼỹva umi iñakã kuchúva apytépe ha oikuaaveʼỹmava voi pe añeteguáva. Ha kuéra katu oimoʼã pe Jesucristo reroviágui oguenohẽtaha heta mbaʼe iporã vaerã chupe.  Añete niko pe Tupã reroviápe oĩha heta mbaʼe iporãva, umi oñeñandu porãva pe oguerekomívare.  Mbaʼeve niko ndajaguerúi jajúvo ko yvy ári, ha mbaʼeve ndajaguerahái.   Jareko ramo jaʼu ha ñañemonde haguã, javyʼáma vaerã.  Umi ipirapire retaséva katu hoʼa jepyʼa raʼã vai ñuhãme guáicha, ha ojecha heta mbaʼe pota vaípe, oitýva chupe kuéra pyʼa tarovápe ha ñehundípe.  Pirapire jehayhu eterei ogueru heta mbaʼe vai, ha oime ku imbaʼe potapa rupi ojei vaekue Jesucristo reroviágui ha ogueru ijupe hetaiterei jeiko asy.   Ha nde Timoteo, Tupã rembiguái, ejei opa koʼã mbaʼégui. Eikove teko porãme, poriahurerekópe, Jesucristo reroviápe, mborayhúpe, eropuʼaka jeiko asy ha nde pyʼa porãke.  Eñorãirõ porã ne mbaʼe reroviáre. Ani reheja oho nde hegui pe jeikove opaʼỹva, upevarãma ne renói vaekue Tupã, ha upévare remeʼẽ vaekue ne ñeʼẽ heta renondépe.  Koʼágã, Tupã opa mbaʼe omoingovéva renondépe, ha Jesucristo renondépe, omeʼẽ vaekue avei iñeʼẽ ha omombeʼu hendupyrãva Poncio Pilato renondépe, haʼe ndéve   rejapo haguã haʼéva. Eikóke teko potĩ ojehecha vaiʼỹ vaerãme, Ñandejára Jesucristo ou peve heko mimbipápe.  Hiʼárape porã Tupã ojapóta koʼã mbaʼe. Haʼe añoite pe imarangatúva, mburuvicha guasu kuéra ruvicha, ha opa mbaʼe Jára.  Haʼe añoite pe omanoʼỹva, oikovéva peteĩ mbaʼe rendýpe, avave ikatuʼỹhápe oñemboja. Ndaipóri yvypóra ohecha vaekue chupe ha ndaikatúi ohecha. Haʼe opa ára guarã heko marãʼỹ ha ipokatu. Amén.   Umi imbaʼe retávape yvy ári, ere ani ojejapo ha ani ojerovia umi mbaʼe retáre. Umi mbaʼe reta niko ndahaʼepái hína. Tojerovia uvei Tupãre, omeʼẽva ñandéve heta mbaʼe iporã vaerã ñandéve.  Ere chupe kuéra tojapo iporãva, taimbaʼe reta mbaʼe porãnguépe, ha toĩ tapia ombojaʼo haguãicha oguerekóvagui hapichápe.  Upéicharõ ombyatýta heta mbaʼe omopyenda mbaretétava chupe kuéra pe koʼẽrõ guarãme, ha ohupytýta hikuái jeikove añeteguáva.   Timoteo, eñangareko porãke pe jeroviapópe ojeheja vaekue ndévere. Ani rehendu ñeʼẽ rei, ha výro rei opoíva umi heʼíva ijehe aipo iñaranduha.  Umi péicha oikóva osẽ Jesucristo reroviágui. Ñandejára tohekuavo ipytyvõ pende ári. Roboam oho Siquémpe, opa Israelgua oho haguére upépe, oguereko haguã chupe mburuvicha guasúrõ.  Ha oikuaa upéva Jeroboam, Nabat raʼy, oĩva Egíptope, oho haguépe okañy haguã Salomóngui, ha ou jey Egíptogui.  Oñehenoika rire, Jeroboam ha opa Israelgua oho oñeʼẽ haguã Roboam ndive, ha heʼi chupe hikuái:   —Nde ru ojopy eterei vaekue ore ndive. Koʼágã roipota rembovevyimive oréve ore reko asy ha reipeʼa ore atiʼýgui pe mbaʼe pohýi haʼe omoĩ vaekue. Upéicha ramo rojapóta upe nde reipotáva.   Roboam heʼi chupe kuéra: —Peju jey che rendápe mbohapy ára rire. Maymáva oho jey.  Upémarõ Roboam ohenói myakãhára  kuérape oĩ vaekue itúva Salomón ndive ha oporandu chupe kuéra: —Mbaʼépa peje chéve haʼe haguã chupe kuéra?   Haʼe kuéra heʼi chupe: —Rejapo ramo haʼe kuéra ojeruréva ha reñeʼẽ porãrõ chupe kuéra, oĩta ne ndive ha ojapóta opa mbaʼe eréva.   Roboam katu nopenái pe haʼe kuéra heʼívare. Ombyaty katu ijerére umi ikakuaa irũngue, umi ojapótava pe haʼe heʼíva.  Oporandu chupe kuéra: —Mbaʼépa peje chéve haʼe haguã umi ojerure vaekuépe ambovevýi haguã pe mbaʼe pohýi che ru omoĩ vaekue ijatiʼýre?   Umi kariaʼy okakuaa vaekue hendive heʼi chupe: —Umi ojerure vaekuépe ndéve rembovevýi haguã pe mbaʼe pohýi nde ru omoĩ vaekue ijatiʼýre, ere vaerã péicha: “Oime ramo che ru ojopy raʼe pene ndive, che ajopyvéta chugui.  Oime rire che ru omoĩ raʼe mbaʼe pohýi pende atiʼýre, che amoĩta ipohyivéva. Oimérõ haʼe pene nupã raʼe tukumbópe, che pombyepotíta teju ruguái oguerekóva iñapỹime fiérro akuápe.”   Mbohapy ára haguépe ou jey Jeroboam opa Israelgua ndive Roboam rendápe, haʼe heʼi haguéicha chupe kuéra.  Mburuvicha guasu Roboam katu oñeʼẽ pohýi eterei chupe kuéra, ojapoʼỹre mbaʼeve ramo pe heʼi vaekuére chupe umi myakãhára,  ha oñeʼẽ chupe kuéra heʼi haguéicha umi kariaʼy: “Oime rire raʼe che ru omoĩ mbaʼe pohýi pende apére, che amoĩta ipohyivéva. Ha oime rire raʼe haʼe pene nupã tukumbópe, che pombyepotíta teju ruguáipe iñapỹi fiérro hakuáva.  Mburuvicha guasu ndojapói mbaʼeve ramo Israel guápe, Tupã ohejágui péicha ojapo, oiko haguã pe ñeʼẽ Ñandejára omeʼẽ vaekue Jeroboam Nabat raʼýpe, maranduhára  Ahías, Siló pegua, rupi.  Israelgua ohechávo mburuvicha guasu nopenaiha hese kuéra, heʼi hikuái chupe: Ndoroikuaaséi mbaʼeve Davídgui! Jesé raʼy ndohejái oréve mbaʼeve! Néike Israelgua! Jahapa ñande rógape, ha David toñangareko hogaguáre! Upepete voi mayma Israelgua oho hógape.  Umi Israel guápe, oikóva Judá táva kuéra rupi, Roboam akóinte oisãmbyhy chupe kuéra.  Roboam omondóvo uru hérava Adoram oporomombaʼapo haguã, Israelgua ojapi ha ojuka chupe itápe. Roboam ohendúvo upéva, ojupi ikárrope ha oho okañy Jerusalénpe.  Upéicha Israelgua ojetyvyro vaekue David ñemoñarégui ha ojei chugui koʼagãite peve. Oguahẽ vove Jerusalénpe, Roboam ombyaty 180.000 ñorãirõhára ojeporavóva Judá ha Benjamín rogagua apytépe oñorãirõ haguã Israelgua ndive ikatu haguã oguereko jey chupe kuéra ipo guýpe.  Ñandejára katu heʼi karai marangatu Semaíaspe:  —Ere Roboámpe, upéva Salomón raʼy ha Judá ruvicha guasu, ha opa Israelgua Judá ha Benjamín guápe,  Roboam opyta Jerusalénpe ha omopuʼã Judá rupi táva kuéra oñeñangareko mbaretéva.  Omombarete Belén, Etam, Tecoa,  Bet-Sur, Socó, Adulam,  Gat, Maresá, Zif,  Adoraim, Laquis, Azecá,  Sorá, Aialón ha Hebrón. Umíva, táva oñeñangareko mbaretéva Judá ha Benjamín pegua.  Omombareteve umi táva oñeñangareko mbaretéva ha omoĩ ipype kuéra mburuvicha, avei hiʼupyrã, ñandyry ha kaguy.  Omeʼẽka avei tete moʼãha ha kyse yvuku ñorãirõrã peteĩ-teĩ umi távape ha omombarete eterei. Upéicha Roboam opyta Judá ha Benjamín reheve.   Paʼi ha levíta kuéra opa Israelgua ou opa guio oñemoĩ ijykére,  levíta kuéra oheja ijyvy ha opa oguerekóva oho haguã Jerusalén térã ambue Judagua táva rupi. Jeroboam ha mburuvicha kuéra upe riregua ndohejáigui chupe kuéra oiko Ñandejára paʼi ramo.  Jeroboam omoĩ vaekue paʼi imbaʼe teéva hembiapo haguã umi tupaópe haʼe omopuʼãuka vaekue omombaʼe guasu haguã aña nguéra ha umi tóro raʼãngápe ojapouka vaekue.   Umi ohekase vaekue ipyʼaite guive Tupã Israel Járape, oho avei paʼi ha levíta kuéra rapykuéri Jerusalénpe, oikuaveʼẽ haguã mymbajuka  Tupã, itúva kuéra ypykue Járape.  Upéicha omombareteve hikuái Judá retã ha oipytyvõ Roboam, Salomón raʼýpe, mbohapy áño pukukue, haʼe niko mbohapy áño ajánte oguata David ha Salomón rapére.   Roboam omenda Mahalat, Jerimot rajýre; ko Jerimot, David ha Abihail ñemoñare; Abihail katu Eliab rajy ha Jesé remineno.  Roboam ha Mahalat ñemoñare vaekue Jehús, Semarías ha Zaham.  Upéi omenda Maacá, Absalón rajýre ha iñemoñare vaekue: Abiam, Atai, Zizá ha Selomit.  Roboam hembireko 18 ha ikuña 60, ha Maacápe ohayhuve opavavégui. Itaʼýra 28 ha itajýra 60 vaekue.   Roboam omoĩ Abiam, Maacá membýpe, ityvýra kuéra ruvichárõ, ojapose niko chugui mburuvicha guasu.  Upéi omohenda porã ambue itaʼýra kuérape, umi táva oñeñangareko mbaretéva Judá ha Benjamingua rupi, ha omeʼẽ chupe kuéra heta hiʼupyrã ha heta kuña. Roboam oñemombarete porã rire iguapyhápe omboyke Ñandejára rembiapoukapy, ha opa Israelgua ojapo upéicha avei.  Ha ojei haguére hikuái Ñandejáragui, 5 áño Roboam oguapy haguépe mburuvicha guasúrõ, Sisac, Egipto ruvicha guasu, ondyry Jerusalén rehe.  Ou chupe 1.200 kárro ñorãirõrã, 60.000 ñorãirõha kavaju arigua ha heta eterei yvy rupigua oguerúva Egíptogui: libio, suquieno ha etíope kuéra reheve.  Oñemombaʼe táva kuéra oñeñangareko mbaretéva Judá guáre ha oguahẽ Jerusalén peve.   Upérõ maranduhára  Semaías oñemboja Roboam ha Judagua ruvicha kuéra rendápe; umíva oñembyatypa vaekue Jerusalénpe, okañývo Sisácgui. Ha heʼi chupe kuéra: —Ñandejára heʼika peẽme, pejei haguére chugui haʼe pende rejaha Sisac pópe.   Israel ruvicha kuéra ha mburuvicha guasu oñemomirĩ, ohechakuaa hembiapo vaikue ha heʼi hikuái: —Ñandejára hekojoja pe ojapóvape.   Ñandejára ohechámarõ ombyasyha hikuái hembiapo vaikue, heʼi Semaíaspe: “Oñemomirĩ haguére nahundi moʼãi chupe kuéra. Ágã upe riremínte aipeʼa jeýta chupe kuéra pe ivai etévagui ha ndaiporu moʼãi Sisácpe ahekuavo haguã che pochy rendy Jerusalén ári.  Opáichavo opytáta hikuái ipoguýpe, tohechakuaa mbaʼéichapa oiko ojapórõ Tupã rembiapoukapy ha mbaʼéichapa, oikórõ tetã nguéra poguýpe.”   Sisac, Egipto ruvicha, ojeity Jerusalén ári ha oñemombaʼe umi mbaʼe repyeta tupao ha mburuvicha guasu rógape guáre. Opa mbaʼe oipeʼa ha ogueraha avei umi tete moʼãha óro ojapo vaekue Salomón.   Mburuvicha guasu Roboam ojapo hendaguépe tete moʼãha vrónse ha omeʼẽ oñongatu haguã umi ñorãirõha ruvicha kuérape oñangarekóva mburuvicha guasu róga rokẽre.  Mburuvicha guasu ohóvo tupaópe, umi mburuvicha omoirũva chupe ogueraha umi tete moʼãha vrónse; ou jeývo, omoĩ jey hendaguépe.  Roboam oñemomirĩ haguére, Ñandejára ipochy poi hendive ha nohundietéi chupe. Opáichavo Roboam ojapo avei mbaʼe iporãva Judá.  Mburuvicha guasu Roboam oñemombareteve Jerusalénpe, ha akóinte oisãmbyhy; oñepyrũrõ guare oisãmbyhy oguereko 41 áño ha oisãmbyhy 17 áño Jerusalénpe, pe táva Ñandejára oiporavo vaekue oiko haguã, opa táva Israelgua apytépe. Roboam sy Amongua vaekue ha héra Naamá.  Roboam rembiapokue ivai; noñehaʼãi oheka Ñandejárape ipyʼaite guive.   Roboam rekovekue iñepyrũha guive ipaha peve ojehai maranduhára  Semaías kuatiápe ha maranduhára Iddo rogagua kuatiápe. Oñorãirõ pyʼỹi vaekue oñondive Roboam ha Jeroboam.  Ha omano rire Roboam oñeñotỹ David távape. Upéi oguapy hendaguépe itaʼýra Abiam. Abiam oñepyrũ oisãmbyhy Judápe, 18 áño oguapy rire mburuvicha guasúrõ Jeroboam.  Oisãmbyhy Jerusalénpe mbohapy áño pukukue. Isy héra Micaías, Uriel ha Guibeá ñemoñare. Abiam ha Jeroboam osẽ oñorãirõ oñondive.  Abiam omoñepyrũ ñorãirõ ha oguereko 400.000 ñorãirõhára poravopyre. Jeroboam katu oñemoĩ hese 800.000 ñorãirõhára poravopyre reheve.  Upérõ Abiam oñemboʼy yvyty Semaraim ruʼãme, oĩva yvyty Efraínpe, ha heʼi: “Jeroboam ha opa Israelgua, che rendúke!  Ndapeikuaái piko Tupã, Israel Jára, omeʼẽ hague Israel retã David ha iñemoñare kuérape opa árape guarã, omeʼẽvo iñeʼẽ ikatuʼỹva oñembotove?  Opáichavo Jeroboam, Nabat raʼy, Salomón David raʼy rembiguaire, opuʼã ijárare.  Ha omoirũ chupe tapicha ahẽ, reko rei atýra, ipuʼakáva Roboam Salomón raʼyre, haʼe imitã ha ikangýgui gueteri. Upéicha rupi naimbaretéi ombohovái haguã chupe kuéra.  Ha koʼágã peẽ peñemoĩse David ñemoñarére, oisãmbyhýva Ñandejára rérape. Pejerovia pende jehe pende retágui ha perekógui tóro raʼãnga óro, Jeroboam ojapouka vaekue peẽme pene tupã guaʼurã.  Pemosẽ vaekue avei paʼi añetegua, Aarón ñemoñare, ha levíta kuéra, Tupã voi oiporavo vaekue imbaʼerã, ha pemoĩ hendaguépe pende paʼi guaʼurã, ojapoháicha umi tetã ambuegua. Oimeraẽ oguerúva peteĩ tóro raʼy ha 7 ovecha mácho ikatu oñemoingo paʼi ramo tupã japu kuérape guarã.  Oréve guarã katu Tupã ore Jára upe Tupã añetegua ha ndorojeíri chugui. Paʼi kuéra itupao pegua, Aarón ñemoñare, ha umi oipytyvõva chupe kuéra levíta hína.  Haʼe kuéra oikuaveʼẽ Ñandejárape pyhareve ha kaʼaru, mymbahapy  ha insiénso,  omoĩ henondépe mesa ipotĩva  mbuja ñekuaveʼẽmbyre reheve, ha kaʼaru pytũ oguahẽvo omyendy mbaʼe rendy pyenda óro ári. Ore rojapo Tupã ore Jára rembiapoukapy, peẽ katu pejei vaekue chugui.  Pehecha kuaáke aipo ramo, ore ndive oĩha Tupã ha ipaʼi kuéra; koʼãva oĩma ombopu haguãicha ituru kuéra rondyry haguã pende rehe. Peẽ Israelgua, aníke peñorãirõ Tupã pende ru ypykue Jára ndive! Cháke na pende puʼaka moʼãi hese!”   Jeroboam heʼi raʼe iñorãirõhára tapykue guápe omongora haguã Judá guápe ha ondyry haguã hese kuéra hapykue guio. Upéicha rupi Jeroboam ondyrýta Judá guáre henonde guio ha hapykue guio.  Umi Judagua omaʼẽ hapykue gotyo ha ohecha oñendyryha hese kuéra tenonde ha tapykue guio. Upérõ ohenói hikuái Ñandejárape ha paʼi kuéra ombopu ituru.  Umi Judagua opoívo yvytúre isapukái guasu ñorãirõmegua, Tupã ondyry Jeroboam ha opa Israel guáre, ha omboguevi chupe kuéra Abiam ha Judá renondégui.  Umi Israelgua okañy Judá guágui, Tupã omoĩ haguére chupe kuéra Judagua pópe.  Abiam ha iñorãirõha kuéra ojuka heta etereípe. Pe árape omano 500.000 ñorãirõha poravopyre Israelgua.  Upérõ umi Israelgua oñemona yvýre, Judagua katu ijyvytu hese kuéra ojerovia haguére Tupã itúva kuéra ypykue Járare.   Abiam omuña Jeroboámpe ha oipeʼa chugui táva kuéra Betel, Jesana ha Efraín ha umi tavaʼi kuéra hesegua.  Jeroboam ndaikatuvéi oñakã rapuʼã oikove aja Abiam. Ipahápe Ñandejára oinupã rasy chupe ha Jeroboam omano.  Upe aja Abiam oñemombarete iguapyhápe. Hembireko 14, itaʼýra 22 ha itajýra 16.  Abiam rekovekue ha opa mbaʼe ojapo vaekue oikove aja, ojehai maranduhára  Iddo kuatiápe.   Asá rembiapokue iporã ha hekopegua Tupã Ijára renondépe.  Oipeʼa tupã mombyrygua altar  kuéra ha tupã guaʼu tupao kuéra, omyanguʼi umi ita oñemboykéva tupã guaʼu kuéra peguarã, ha ojokapa umi Astarté  raʼãnga.  Upéi heʼi Judá guápe ojevy haguã Tupã itúva kuéra ypykue Járape, ha ojapo haguã hembiapoukapy.  Opa táva Judá guágui oipeʼa tupao guaʼu kuéra ha altar oñemopuʼãva tupã guaʼúpe. Ha oisãmbyhy aja haʼe oĩ pyʼa guapy.   Asá oiporu umi áño oĩháme pyʼa guapy ha ndaiporihápe ñorãirõ avave ndive Ñandejára omeʼẽ haguére teko guapy, ha omopuʼã Judá rupi táva kuéra oñeñangareko mbaretéva.  Heʼi umi Judá guápe: “Ñamombarete koʼã táva ha ñamopuʼã ijerére korapy jere yvate, óga yvate, ha okẽ imbotyha reheve, ko tetã oĩ aja ñande poguýpe. Jaheka haguére Tupã Ñandejárape, haʼe omeʼẽ ñandéve pyʼa guapy tetã nguéra ñande jereregua ndive.” Upévare ojapo hikuái hekoitépe koʼã tembiapo.   Asá oguereko ñorãirõrã 300.000 kuimbaʼe Judagua, oguerekóva tete moʼãha ha kyse yvuku, ha 280.000 Benjamingua, oguerekóva tete moʼãha ha huʼy. Opa haʼe kuéra, kuimbaʼe pyʼa guasu.  Hese kuéra ondyry Zérah Etiopiagua oguerekóva 1.000.000 ñorãirõhára ha 300 kárro ñorãirõrã, ha oguahẽ Maresá peve.  Upérõ Asá osẽ chupe ikuimbaʼe kuéra reheve ha oñemohenda oñorãirõ haguã Sefata ñúme Maresá ykére.  Asá ohenói Tupã Ijárape heʼívo: “Che Jára, ndéve guarã peteĩchante reipytyvõ ramo imbaretéva ha ikangývape. Upévare, ore pytyvõkena Tupã ore Jára, nde rehe niko rojerovia ha nde rérape rosẽ chupe kuéra! Nde Tupã, ore Jára hína. Ehechauka chupe kuéra ndaiporiha avave oñemoĩ vaerã nde rehe!”   Upérõ Ñandejára omeʼẽ Asá ha Judá guápe upe ñorãirõháme ipuʼaka haguã ha upévare Etiopiagua, oĩ haguéicha, oguevi ha okañymba chugui kuéra.  Asá ha iñorãirõhára katu omuña chupe kuéra Guerar peve ha ojuka opa Etiopía guápe ohejaʼỹre peteĩnte jepe. Etiopiagua opyta ijakuʼipa Ñandejára ha iñorãirõhára renondépe, ha umíva oñemombaʼe heta eterei Etiopiagua mbaʼekuére.  Upéi ojeity hikuái umi táva ári oĩva Guerar jerére, opa umíva niko okyhyjeterei opytávo Ñandejára renondépe. Judagua oike ha oguerahapa umi mbaʼeta pype oĩva. Heta eterei pe oguerekóva raʼe.  Ondyry avei umi hekoháre oguerekohápe hymba kuéra ha ogueraha heta eterei ovecha ha kaméllo. Upéi ojevy hikuái Jerusalénpe. Azarías Obed raʼy, oguerekóva ipype Tupã Espíritu,  osẽ Asá ruguãitĩvo ha heʼi chupe: “Ehendúke Asá ha opa peẽ Judá ha Benjamingua ko haʼéva peẽme! Ñandejára oĩta pene ndive, peimérõ hendive. Pehekárõ chupe, pejuhúta; pehejárõ katu, haʼe pende rejáta.  Israel oiko are vaekue Tupã añetegua reheʼỹre, paʼiʼỹre ha ojeheko mboʼeʼỹre Tupã rembiapoukapýre.  Ojejopy vaírõ katu, ojevýrõ Tupã Israel Járape ha oheka chupe, haʼe ojejuhukáta chupe kuéra.  Umíva umi árape ndaipóri vaekue pyʼa guapy avavépe guarã. Ñemondýi manté uvei katu, opa tetã nguérape guarã.  Tetã nguéra ha táva kuéra oñohundipa, Tupã omongyhyjégui chupe kuéra opaichagua mbaʼe vai reheve.  Peẽ katu, pende pyʼa guasúke ha ani pene kangy; peñehaʼarõ, oñemyengovia porãta peẽme.”   Asá ohendu vove maranduhára  ñeʼẽ, oñembopyʼa guasu ha oipeʼapa umi tupã guaʼu ahẽ oĩva Judá, Benjamín ha umi táva Efraingua rupi, hoʼa vaekue ipoguýpe ha ombopyahu jey pe Ñandejára altar  oĩva tupao rokẽme.  Upéi ombyaty opa Judá ha Benjamingua ha opa umi mombyry guápe oĩva hendive kuéra, ha oúva Efraín, Manasés ha Simeóngui; heta Israelgua niko ohasa Asá ykére, ohechávo Tupã Ijára oĩha hendive.   Oñembyaty hikuái Jerusalénpe, mes mbohapyha, áño 15hápe oisãmbyhyha Asá,  ha oikuaveʼẽ hikuái Ñandejárape upe árape, 700 tóro ha 7.000 ovecha umi oipeʼa vaekuégui ñorãirõháme.  Upéi omeʼẽ hikuái iñeʼẽ ohekataha Tupã itúva kuéra ypykue Járape ipyʼaite guive.  Ha omeʼẽ hikuái iñeʼẽ, oimérõ ndohekaséiva Tupã Israel Járape, tahaʼe tuicha térã michĩ, kuimbaʼe térã kuña, ojukataha umívape.  Omeʼẽ hikuái iñeʼẽ Ñandejárape oñeʼẽ hatãvo, sapukái rorýpe, turu ha turuʼi púpe.  Opa Judagua ovyʼa pe ñeʼẽ omeʼẽ vaekuére, ojapo niko ipyʼaite guive ha oñehaʼãmbaite oheka Ñandejárape, ha haʼe ojejuhuka chupe kuéra ha omeʼẽ pyʼa guapy opa tetã ijereregua ndive.   Asá heʼi avei ijarýi Maacá noñembohéra véima haguã mburuvicha guasu sy, ojapouka haguére Astarté  raʼãnga. Asá omyanguʼi upéva pe taʼãnga ha ohapy ysyry Cedrónpe.  Ha ndojepeʼapáirõ jepe Israélgui umi tenda yvate, Asá opyta hatã iñeʼẽme Tupã ndive oikove aja pukukue.  Oguerahauka tupaópe umi mbaʼe itúva oikuaveʼẽ vaekue ha umi haʼe voi oikuaveʼẽ vaekue: pláta, óro, ha ambue tembiporu kuéra.  Ndoikói ñorãirõ umi 35 áño Asá oisãmbyhy aja. Áño 36 Asá oguapy haguépe oisãmbyhy hetã, Israel ruvicha guasu Baasá oho ondyry haguã Judáre ha omombarete táva Ramá, omohaʼeño haguã chupe.  Upérõ Asá oguenohẽ óro ha pláta oñeñongatúva tupao ha mburuvicha guasu rógape ha oguerahauka Damáscope, Siria ruvicha guasu Ben-Hadádpe. Heseve oguerahauka peteĩ kuatia heʼíva:  “Ñameʼẽ ojupe oñoñeʼẽ, ojapo haguéicha ñande ru kuéra. Kóina ápe óro ha pláta. Emondoho ne ñeʼẽ remeʼẽ vaekue Israel ruvicha guasu Baásape, ha upéicha, haʼe che rejáta pyʼa guapýpe.”   Ben-Hadad oñoñeʼẽ meʼẽ hendive, ha omondo iñorãirõha kuéra ondyry haguã Israelgua táva kuérare. Upéicha oñemombaʼe hikuái táva kuérare Ijón, Dan, Abel-Maim, ha opa umi táva Neftalí guáre, oñeñongatuhápe hiʼupy.  Baasá oikuaa vove upéva, ojeheja Ramá ñemombaretégui, ha ndojapoukavéi pe tembiapo.  Upérõ mburuvicha guasu Asá oho opa Judagua ndive ha ogueraha Ramágui umi ita ha yvyra Baasá oiporu vaekue omombarete haguã, ha oiporu umíva omombarete haguã táva kuéra Guebá ha Mispá.   Upérõ maranduhára  Hananí oho mburuvicha guasu Judagua Asá rendápe ha heʼi chupe: “Siria ruvicha guasu ñorãirõha kuéra hoʼa moʼã nde pópe ha rejavy upéva rejeko haguére Siria ruvicha guasúre ha nderejeroviái Tupã nde Járare.  Na ne manduʼái piko Etiopía ha Libiagua kuéra ou hague ndéve ñorãirõha imbaretéva ha hetaiterei kavaju arigua ha kárro ñorãirõrã reheve, ha Ñandejára omoĩ hague chupe kuéra nde pópe rejeko haguére hese?  Ñandejára niko omaʼẽ opa mbaʼe ko yvy ári ojehúvare, oipytyvõ haguã umi hese añetehápe ojeroviávape. Nde reñembo tavy haguére, águive rerekóta nde ári heta ñorãirõ.”   Asá ipochy eterei maranduhára ndive ha omoingeka chupe koty ypytũme. Upérõ avei ojopy vai eterei heta tetãgua ndive.   Asá rekovekue iñepyrũha guive ipaha peve, ojehai Judá ha Israelgua ruvicha guasu kuéra kuatiápe.  Áño 39 oisãmbyhy haguépe, Asá hasyete ipýgui; ha upérõ nohenói avei Ñandejárape, pohãnohára rehénte ojerovia.  Omano áño 41 oisãmbyhy haguépe,  ha oñeñotỹ pe itakuápe haʼe ojapouka vaekue David távape. Oñemoĩ peteĩ tyvy henyhẽva mbaʼe ryakuã porãgui upevarã oñembosakoʼívape. Upéi oñemyendy hérape peteĩ tata nde tuicháva. Asá rendaguépe oisãmbyhy itaʼýra Josafat; haʼe oñemombarete Israélpe.  Omoĩ ñorãirõhára opa Judagua táva oñemombaretévape ha omosarambi ñorãirõhára aty opa rupi Judá pýre ha umi táva Efraingua rupi, itúva Asá omoĩ vaekue ipoguýpe.   Ñandejára oĩ Josafat ndive, haʼe oikógui itúva ypykue David oiko haguéicha iñepyrũrã. Noñesũpehẽi Baal  kuéra raʼãngápe,  Tupã itúva ypykue Járapente omombaʼe guasu, ojapo hembiapoukapy ha ndoguatái Israelgua rape vaíre.  Upévare Ñandejára omoĩ hatã chupe iguapyhápe. Opa Judagua omeʼẽ chupe ijopói ha oiko chugui karai imbaʼe reta ha herakuã mombyrýva.  Ipyʼaite guive oguata Ñandejára rape rupi ha ohundi jey tupã japu kuéra tupao guaʼu ha Astarté  raʼãnga kuéra.   Áño mbohapyha oisãmbyhy haguépe, omondo hembijokuái kuéra Ben-Hail, Abdías, Zacarías, Natanael ha Micaías, oporoheko mboʼe haguã táva kuéra Judagua rupi,  ha hendive kuéra omondo levíta kuéra Semaías, Netanías, Zebadías, Asael, Semiramot, Jonatán, Adonías, Tobías ha Tobadonías. Omoirũ chupe kuéra paʼi Elisamá ha paʼi Joram.  Omondo chupe kuéra kuatiáreve ojehaihápe Ñandejára rembiapoukapy oheko mboʼe haguã Judá guápe. Haʼe kuéra oho ha oporomboʼe opa táva Judagua rupi.  Upe aja, opa tetã Judá jereregua okyhyjeterei Ñandejáragui ha upévare noñorãirõséi Josafat ndive.  Upéva rangue, oĩ filistéova oguerúva ijopói ha ipláta Josafátpe ohechauka haguã chupe oĩha ipoguýpe ha umi Arabiagua ogueru chupe 7.700 ovecha mácho ha 1.700 kavara mácho.   Upéicha Josafat imbareteve ohóvo. Omopuʼã Judá rupi heta táva imbaretéva ha táva oñeñongatuhápe hiʼupyrã.  Oguereko avei ijyvy tee heta táva Judagua rupi. Jerusalénpe katu oguereko heta ñorãirõhára pyʼa guasu.  Koʼãva ojepapa ojohogaguáre, ha ãva haʼe: Judagua, mburuvicha Adná 300.000 kuimbaʼe reheve,  ijykére mburuvicha Johanán 280.000 kuimbaʼe reheve,  kóva ykére Amasías, Zicrí raʼy, oñekuã vaekue Ñandejárape hembiguairã, 200.000 kuimbaʼe pyʼa guasu reheve.   Benjamingua oĩ Eliadá, ñorãirõhára pyʼa guasu, 200.000 kuimbaʼe reheve oguerekóva huʼy ha tete moʼãha,  ha ijykére Jozabad 180.000 kuimbaʼe reheve oĩva oñorãirõ haguãicha.  Koʼãva oĩ mburuvicha guasu ykére, ojepapaʼỹre umi haʼe omoĩ vaekue umi táva oñeñangareko mbaretévape opa rupi Judá pýre. Josafátgui oiko mburuvicha guasu ipira pire hetáva ha herakuã mombyrýva, ha itaʼýra omenda rupi Israelgua ruvicha guasu Acab reindýre, oiko avei chugui Acab pehẽngue.  Mbovymi áño rire, Josafat oho Samaríape ohechávo Acábpe. Kóva oguerohory chupe ha iñirũ nguérape, hérape ojukauka heta ovecha ha tóro ha oñehaʼã oñemoirũ hendive ondyry haguã oñondive Ramot Galaad guáre.  Ha upéicha Acab Israelgua ruvicha guasu oporandu Josafat Judá ruvicha guasúpe: —Che moirũtapa ñandyry haguã Ramot Galaadgua rehe? Josafat heʼi chupe: —Che ha che ñorãirõhára roime ne ndive ha ne ñorãirõhára ndive roike haguã ñorãirõme.  Opáichavo eporandu  raẽ Ñandejárape.   Israel ruvicha guasu ombyaty 400 maranduhára  Israel guápe ha oporandu chupe kuéra: —Andyrýtapa Ramot Galaad guáre, térãpa nahániri? Haʼe kuéra heʼi chupe: —Endyry katu! Tupã omoĩta chupe kuéra nde pópe.   Josafat katu oporandu: —Ndaipóripa ápe ambue Ñandejára maranduhára ñaporandu haguã chupe?   Israel ruvicha guasu heʼi Josafátpe: —Oĩve hína peteĩ ha haʼe rupi ikatu ñaporandu Ñandejárape: upéva hína Micaías, Imla raʼy. Che katu ndachaʼéi hese; arakaʼeve ndeʼíri chéve mbaʼeve iporãva, ivaíva meménte voi osẽ ijurúgui. Josafat katu heʼi chupe: —Ani ere upéicha.   Upérõ mburuvicha guasu Israelgua ohenói hembijokuáipe ha heʼi chupe: —Pyaʼéke tou Micaías, Imla raʼy.   Mokõive mburuvicha guasu, pe Israelgua ha Josafat Judagua, omonde ijao jegua ha oguapy iguapyhápe pe ijyvatevehápe Samaría rokẽme, ha umi maranduhára omeʼẽ imarandu henondépe kuéra.  Sedequías, Quenaaná raʼy, ojapo raʼe ijupe vaka ratĩ fiérro guigua ha osapukái: “Péicha heʼi Tupã: ‘Koʼã vaka ratĩme rendyrýta sírio kuérare ha rehundipáta.’”  Ha opa maranduhára péichante avei oñeʼẽ. Heʼi hikuái mburuvicha guasúpe: “Endyry Ramot Galaad guáre ha nde puʼakáta hese, Ñandejára omeʼẽgui ndéve pe táva.”   Pe oho vaekue Micaías piári heʼi chupe: —Opa maranduhára, oĩ haguéicha, heʼi mburuvicha guasúpe iporãva. Eñeʼẽke avei haʼe kuéraicha ha ere iporãva.   Micaías heʼi chupe: —Ñandejára rérape haʼe ndéve: pe Tupã heʼikávante haʼéta!   Upéicha oho mburuvicha guasu rendápe ha haʼe oporandu chupe: —Micaías, rondyry vaerãpa Ramot Galaad guáre, térãpa nahániri? Ha Micaías heʼi: —Pendyry katu ha pende puʼakáta hese, Tupã omeʼẽgui peẽme.   Mburuvicha guasu katu heʼi chupe: —Mboy jey piko haʼe vaerã ndéve remombeʼu haguã chéve upe añeteguávante Ñandejára rérape?   Upérõ Micaías heʼi: “Ahecha opa Israelgua, isarambi umi kaʼaguýre, ovecha herekuaʼỹvaicha. Ha Ñandejára heʼi kuri: ‘Koʼãva ndaijárai; toho jey katu hikuái, pyʼa guapýpe hóga kuérape’.”   Israel ruvicha guasu heʼi Josafátpe: —Haʼéma ndéve kuri: ko kuimbaʼe arakaʼeve ndeʼíri iporãva; ivaívante voi!   Micaías heʼive: —Pe ere vaekuére, pehendúke koʼágã pe heʼíva Ñandejára: Ahecha chupe oguapýrõ iguapyhápe ha opa umi yvága pegua oñemboʼy ijykére ijakatúa ha ijasu gotyo.  Upérõ Tupã oporandu mávapa ohóta omyakã raku Israel ruvicha guasu Acábpe ondyry haguã Ramot Galaadgua rehe omano haguã ñorãirõháme. Oĩ heʼíva kóicha ha oĩ heʼíva péicha.  Peteĩ espíritu katu oho oñemboʼy Ñandejára renondépe ha heʼi ojapotaha upéva. Haʼe oporandu chupe mbaʼéichapa ojapóta,  ha pe espíritu heʼi omoingetaha japu umi maranduhára oĩva mburuvicha guasu ndive akãme. Ha Ñandejára heʼi chupe: ‘Upéicha ko añete rembotavýta chupe. Tereho katu ejapo’.  Ha koʼágã reikuaáma Ñandejára omoĩ hague espíritu japu koʼã ne maranduhára jurúpe ha péicha ne runditaha.   Upérõ Sedequías, Quenaaná raʼy, ohovapete Micaíaspe ha heʼi chupe: —Mamo rupípa oho che hegui Ñandejára espíritu oñeʼẽ haguã ndéve?  Micaías heʼi chupe: —Reikuaáta ágã reikórõ rekañy kañy peteĩ kotýgui ambuépe.   Upérõ Israel ruvicha guasu heʼi: —Peraha Micaías táva sãmbyhyhára Amón ha che raʼy Joás rendápe,  ha peje chupe kuéra ko haʼekáva: tomoinge ko kuimbaʼe koty ypytũme; toʼu mbuja ha ýnte che aju jey peve ñorãirõhágui che puʼaka rire che mbohováivare.   Micaías katu heʼi jey: “Nde reju ramo péicha ñorãirõhágui Ñandejára noñeʼẽi raʼe che juru rupi”.   Ha péicha Israel ruvicha guasu ha Josafat Judá ruvicha guasu oho Ramot Galaadgua gotyo.  Ha Israel ruvicha guasu heʼi Josafátpe: —Che aipeʼáta che mburuvicha guasu ao aike haguã ñorãirõme, nde katu eike ne mburuvicha guasu ao reheve. Israel ruvicha guasu oipeʼa ijao ha mokõive oike ñorãirõme.  Siria ruvicha guasu katu heʼi raʼe iñorãirõha kárro arigua ruvicha kuérape: “Ani pendyry avavére, Israel ruvicha guasúrente pendyry.”  Umi kárro arigua ruvicha kuéra ohechávo Josafátpe heʼi hikuái: “Kóva hína Israelgua ruvicha guasu” ha omongora hikuái chupe ondyry haguã hese. Upérõ Josafat osapukái ojerurévo pytyvõ ha Ñandejára oipytyvõ chupe, omomombyrývo chupe kuéra.  Kárro ruvicha kuéra ohechávo ndahaʼeiha Israel ruvicha guasu, nomuñavéi chupe.  Peteĩ ñorãirõhára katu opoi henonderã peteĩ huʼy. Pe huʼy oike Israel ruvicha guasu rete moʼãha paʼũ rupi ha oikutu chupe. Upérõ Acab heʼi ikárro rerekuápe: —Embojere nde kárro ha che renohẽ ñorãirõhágui, cháke ajekutu vai.   Oñeñorãirõ mbarete pe ára pukukue, ha Israel ruvicha guasu opyta mante ñemboʼyhápe ikárrope ombohovái haguã sírio kuérape kaʼaru peve; kuarahy oikévo, omano. Judá ruvicha guasu Josafat oguahẽ porã jey hóga guasu Jerusalén guápe.  Maranduhára  Jehú Hananí raʼy katu osẽ huguãitĩvo ha oporandu chupe: “Mbaʼére piko reipytyvõ iñañávape ha reñemoirũ Tupã rehe ijaʼeʼỹva ndive? Upévare Tupã ipochy ne ndive.  Opáichavo oĩ iporãva rejapo vaekue: rehundipa Astarté  raʼãnga oĩva ko tetãme ha reñehaʼã reheka Tupãme.”   Josafat oiko Jerusalénpe, ha osẽ jepi ohechávo hetã guápe, Beerseba guive Efraín yvyty peve, omboguata jey haguã chupe kuéra Tupã, itúva kuéra ypykue Jára, rape rupi.  Omoĩ avei mbojovakehára opa umi táva Judagua oñeñangareko mbaretévape.  Ha heʼi umi mbojovakehárape: “Pemaʼẽ porãke upe pejapóvare, cháke nda pe porombojovake moʼãi kuimbaʼe rérape; Tupã rérape pejapóta hína upéva! Haʼe oĩta pene ndive pejévo upe ojejapo vaerã.  Aipórõ pembyajéke Tupãme ha pemaʼẽ porã upe pejapóvare, cháke Tupã Ñandejára ndoheja reíri hína pe heko jojaʼỹva, oporoporavóva térã oñembopopeguávape”.   Josafat omoĩ avei Jerusalénpe levíta, paʼi ha Israel rogagua ruvicha kuéra, oiko haguã mbojovakehárõ umi mbaʼe Tupã rembiapoukapy rehegua ha joavy oñondive rehe guápe oĩva Jerusalénpe.  Ha oheko mboʼe chupe kuéra péicha: “Pejapóvo pene rembiapo pembyajéke Tupãme ha ani peiporu pokarẽ térã japu.  Oúrõ pene rendápe pende rapicha oimeraẽ táva pegua ojoavýva, tahaʼe jejukakuére, tahaʼe oimehaichagua tembiapoukapýre, peheko mboʼeke chupe kuéra ani ijapu Tupã renondépe, ỹrõ haʼe ipochýne pene ndive ha hendive kuéra. Pejapo péicha ha pe ivaíva ndoʼa moʼãi pende ári.  Paʼi guasu Amarías ta hína pende ruvicha opa mbaʼe Tupã guiguápe, ha Zebadías, Ismael raʼy ha Judá ñemoñaregua ruvicha, haʼéta hína pende ruvicha opa mbaʼe mburuvicha guasu guiguápe. Levíta kuéra katu umi ohaítava kuatiáre opa mbaʼe. Néike! Pembaʼapóke upéicharõ, ha Tupã toĩ pe hembiapo porãva ndive!” Salomón, David raʼy, oguapy mbarete Israel sãmbyhyhárõ, Tupã oipytyvõ ha ombotuicha eterei rupi chupe.  Ohenói opa Israelgua, batallon ha compañía ruvicha, karai guasu kuéra, ha ogagua ruvicha kuérape,  ha opa umi ijaty vaekue ndive oho tupaópe oĩva Gabaónpe. Upépe oĩ pe Jotopa Róga Moisés, Tupã rembiguái, ojapo vaekue yvy ojeikoʼỹháme.  David katu ogueraha vaekue Tupã karameguã Quiriat-Jearim guive ha omohenda peteĩ óga vakapípe ombosakoʼi vaekue chupe Jerusalénpe.   Pe altar vrónse ojapo vaekue Besalel,  Urí raʼy ha Hur remineno, oĩ avei Gabaónpe, Jotopa Róga renondépe. Salomón ha opa Israelgua oho upépe oporandu  haguã Tupãme.  Salomón ojupi pe altar vrónsepe, oĩva Jotopa Róga renondépe, ha oikuaveʼẽ 1.000 mymbahapy  hiʼári.   Upe pyharépe voi Tupã ojechauka Salomónpe ha heʼi chupe: —Ejerure reipotáva ha ameʼẽta ndéve.   Salomón heʼi Tupãme: —Nde pyʼa porãite vaekue niko che ru David ndive, ha upéi che moĩ chéve aisãmbyhy haguã hendaguépe.  Koʼágã Tupã che Jára, toiko ne ñeʼẽ remeʼẽ vaekue che ru Davídpe. Nde che moĩ ko tetã sãmbyhyhárõ, ha che retãgua yvykuʼi raʼỹicha heta eterei.   Emeʼẽ chéve mbaʼe kuaa ha arandu aisãmbyhy haguã ko ne retã tuichaite   Tupã heʼi Salomónpe: —Rejerurégui péicha ha nderejeruréi mbaʼeta, térã mbaʼe rereko, térã terakuã guasu, térã omano haguã nde rehe ijaʼeʼỹva, térã reikove puku haguã, ha umíva rendaguépe rejerure mbaʼe kuaa ha arandu reisãmbyhy haguã che retã guápe, romoĩ haguére huvicha guasúrõ,  upévare ameʼẽ ndéve mbaʼe kuaa ha arandu ha ameʼẽta avei ndéve mbaʼeta, mbaʼe rereko, terakuã guasu, oguerekoʼỹ haguéicha avaveichagua mburuvicha guasu ne mboyve guare ha peichagua ndoguereko moʼãiva avave nde riregua.   Upe rire Salomón ojevy Jerusalénpe upe Jotopa Róga Gabaónpe oĩvagui, ha Jerusaléngui oisãmbyhy Israel guápe.   Salomón ombyaty kárro ha kavaju kuéra. Oguereko 1.400 kárro ha 12.000 kavaju,  ha umívagui oĩ oguerahaukáva umi távape oñeñongatuhápe kárro kuéra ha oĩ ohejaukáva Jerusalénpe oiporu haguã mburuvicha guasu rembiguái kuéra.  Haʼe rupi, pláta ha óro ytýicha heta Jerusalénpe,  ha umi kuriʼy heta, hetaháicha ígo kaʼaguy umi ñúre.  Salomón kavaju kuéra ou Musri ha Cilicia héravagui. Umi ñemuhára Salomón róga pegua ojogua upépe.   Peteĩ kárro ojererúva Egíptogui ojejogua 600 pláta pehẽnguére ha peteĩ kavaju 150 rehe. Mburuvicha guasu kuéra hitíta ha sírio ojogua joa Salomón ñemuhára kuéragui upéva pe hepýre.   Upe riremínte, Moabgua ha Amongua oñomoirũ meuníta kuéra ndive ha ondyry Josafat rehe.  Upérõ oĩ heʼíva Josafátpe: “Edómgui, Mar Muerto mboypýri guio, ou ndéve heta ñorãirõhára! Oĩma hikuái Hasesón-Tamárpe!” (Hasesón-Tamar héra avei En-Gadi.)   Josafat okyhyjeterei, oho oporandu  Ñandejárape ha omoherakuã jekaruʼỹ opa Judá guápe guarã.  Opa Judagua oñembyaty ojerure haguã pytyvõ Ñandejárape. Ojeju opa táva Judá guágui.  Josafat oñemboʼy opa Judagua mbytépe, oñembyaty vaekue Jerusalénpe, tupao rogaguy pyahu renondépe,  ha oñemboʼe péicha: “Tupã, ore ru ypykue Jára, nde hína yvága Jára, nde reisãmbyhy tetã nguéra! Nde pópe oĩ mbarete ha pokatu; ndaipóri oñemoĩ vaerã nde rehe!  Nde, Tupã ore Jára, remosẽ vaekue ne retã Israel renonderãgui umi oikóvape ko yvy remeʼẽ vaekuépe opa árape guarã ne irũ tee Abraham ñemoñare kuérape.   Oñemohenda rire koʼápe, omopuʼã vaekue peteĩ tupao ndéve guarã ha heʼi hikuái:  ‘Ou ramo ore ári ivaíva ore rembiapo vaikuére, tahaʼe ñorãirõ, mbaʼasy asãi térã ñembyahýi, rojúta ko tupao renondépe, nde reimégui pype, rojeruréta ndéve ore peʼa haguã umi jejopy vaígui ha nde ore rendúta, ore peʼávo ivaívagui.  Ápe oĩ hikuái Amongua, Moabgua ha umi Seír yvyty pegua kuéra; ijyvy kuérape ndereipotái vaekue oike Israelgua oúvo Egíptogui,  ohasa vaekue uvei tenonde ha nohundíri chupe kuéra.  Ha upéva rekovia, koʼágã ondyry hikuái ore rehe ore mosẽ haguã nde yvy teégui, pe yvy nde remeʼẽ vaekue oréve ore mbaʼerã.  Tupã ore Jára, ne reinupã moʼãipa chupe kuéra? Ore niko ore mbovy eterei rombohovái haguã chupe kuéra, oúva oréve heta eterei ñorãirõhára reheve. Ndoroikuaái mbaʼépa rojapóta! Nde rehe añoiténte rojerovia!”   Opa Judagua oñemboʼy Ñandejára renondépe ha oĩ avei hendive kuéra hembireko ha imitã nguéra umi imichĩvéva jepe.  Oĩ upépe Jahaziel, Zacarías raʼy ha Benaías remineno; ko Benaías, Jeiel raʼy ha Matanías remineno, peteĩ levíta, Asaf ñemoñare. Kóvare oñemombaʼe Ñandejára espíritu,  ha heʼi: “Pejapysakáke Judá ha Jerusalengua, ha nde mburuvicha guasu Josafat! Ñandejára heʼika peẽme: ‘Ani pekyhyje térã peñemondýi koʼã ñorãirõha renondépe; ko ñorãirõ na pene mbaʼéi, imbaʼénte hína.  Peguejy koʼẽrõ pendyry haguã hese kuéra. Ojupi oúvo hikuái Sis rupi, ha pejuhúta chupe kuéra ysyry apýrape, oĩva yvy ojeikoʼỹha Jeruelgua rovái.  Napeẽi umi peñorãirõtava. Peñemohenda upépe ha pepyta pekuʼeʼỹre; pehecháta mbaʼéichapa Ñandejára pende peʼa chugui kuéra. Jerusalén ha opa Judagua! Ani pekyhyje; pesẽ chupe kuéra koʼẽrõ, Ñandejára oĩgui pene ndive!”   Upérõ Josafat oñesũ ha ojayvy omboja peve isyva yvýre ha opa Judá ha Jerusalengua oñesũ Ñandejára renondépe omombaʼe guasu haguã chupe.  Ha levíta kuéra Quehat ha avei Coré ñemoñare oñepyrũ ogueropurahéi hatã Tupã Israel Járape.   Koʼẽ rire, opuʼã hikuái oho haguã yvy ojeikoʼỹha Tecoa guápe. Ha osẽ vove, Josafat oñemboʼy ha heʼi chupe kuéra: “Pejapysakáke Jerusalén ha Judagua! Pejerovia Tupã pende Járare, ha peñeñandúta kyhyjeʼỹre, pejerovia imaranduhára kuérare ha opa mbaʼe osẽ porãta peẽme.”   Ha oporandu rire chupe kuéra, omoĩ karai kuéra opurahéi vaerã oñemondéva ao tupaópe guápe, osẽ haguã ñorãirõhára renonderã. Ha opurahéi hikuái Ñandejárape upe purahéi heʼíva: “Pemombaʼe guasu Ñandejárape Haʼe oporohayhúgui opa árape guarã!”   Upéi oñepyrũvo opurahéi vyʼapópe, Ñandejára ojapo sarambi Amongua, Moabgua ha yvyty Seirgua apytépe. Haʼe kuéra ou vaekue ondyry Judá guáre, oñemoĩ oñorãirõ oñondive.  Amongua ha Moabgua ondyry yvyty Seír guáre ha ojukapa chupe kuéra; upe rire oñorãirõ oñondive ha ojojukapa.  Umi Judagua oguahẽvo pe ojehechahágui yvy ojeikoʼỹha ha omaʼẽ umi ñorãirõhára chupe kuéra oúvare, ohecha heʼõngue kuérante ojepyso joáva yvýre. Peteĩnte jepe ndopytái raʼe ojejukaʼỹre!  Upérõ oguahẽ Josafat iñorãirõhára reheve ombyaty haguã pe oheja vaekue umi omanóva, ha ojuhu heta eterei mymba, tembiporu ñorãirõrã, ao ha mbaʼe repyeta ha oguerahapaite. Heta etereígui pe oĩva, ndaikatúi ogueraha peteĩ árape ha mbohapýpe ae oguerahapa.   Pe irundyha árape oñembyaty hikuái Beracá ñúme  ha upépe oguerohory hikuái Ñandejárape. Péicha héra koʼagãite peve upe ñu.  Upéi Josafat omyakã opa kuimbaʼe Judá ha Jerusalén guápe ha ojevy hikuái Jerusalénpe tuicha vyʼa reheve, Ñandejára ohundi haguére umi hese kuéra ijaʼeʼỹvape.  Oguahẽvo Jerusalénpe oho hikuái tupaópe árpa, mbaraka ha turu púpe.   Oikuaávo Ñandejára oñorãirõ hague umi Israel rehe ijaʼeʼỹva ndive, tetã nguéra okyhyje joa Tupãgui.  Péicha rupi Josafat oisãmbyhy pyʼa guapýpe, Tupã omeʼẽ haguére chupe pyʼa guapy tetã nguéra ijerére oĩva ndive.   Josafat oisãmbyhy Judápe. Oguereko 35 áño oñepyrũrõ guare oisãmbyhy ha oisãmbyhy Jerusalénpe 25 áño pukukue. Isy héra Azubá, Silhí rajy.   Josafat oiko hekópe itúva Asá oiko haguéicha. Hembiapo porã Ñandejára renondépe.  Opáichavo umi tupã guaʼu tupao ndojepeʼapái, ha tetãgua kuéra ndohekái gueteri Tupã, itúva kuéra ypykue Járape, ipyʼaite guive.   Umi ambue mbaʼe Josafat ojapo vaekue, iñepyrũha guive ipaha peve, ojehai Jehú Hananí raʼy kuatiápe ha oñemoĩ Israel ruvicha guasu kuéra kuatia apytépe.   Koʼã mbaʼe rire, mburuvicha guasu Judagua Josafat oñemoirũ Israel ruvicha guasu Ocozías ndive, heko añáva.  Oñemoirũ hendive ygára guasu apópe, oho haguã Tarsíspe, ha umíva ojapo Esión-Guéberpe.  Upérõ Eliézer Maresagua, Dodavahu raʼy, omeʼẽ imarandu, Josafátpe oho vaitaha, heʼívo chupe: “Ñandejára ombokuapa pe rejapo vaekue, reñemoirũ haguére Ocozías ndive.” Ha péicha ojehu: Umi ygára guasu hoʼyguy ha ndaikatúi oho hikuái Tarsíspe. Josafat omano ha oñeñotỹ itúva ypykue David távape. Upéi oisãmbyhy hendaguépe itaʼýra Joram.  Joram ryvy kuéra, Josafat raʼy avei, koʼãva: Azarías, Jehiel, Zacarías, Micael ha Sefatías. Opa haʼe kuéra, Judá ruvicha guasu Josafat raʼy vaekue.  Itúva omeʼẽ vaekue chupe kuéra heta mbaʼe óro ha pláta guigua ha mbaʼe repyeta. Omeʼẽ avei chupe kuéra táva oñeñangareko mbaretéva Judagua. Oisãmbyhy haguã pe tetã katu omoĩ Jorámpe, haʼégui itaʼýra ypykue.  Joram katu, oñemombarete rire iguapyhápe, ojukauka ityvýra kuérape ha avei heta mburuvicha Israel guápe.  Oguereko 32 áño oñepyrũrõ oisãmbyhy ha oisãmbyhy Jerusalénpe 8 áño.  Ha oguata mburuvicha guasu kuéra Israelgua ha Acab ñemoñare rape rupi, hembireko niko Acab ñemoñare. Hembiapo ivai Ñandejára renondépe.  Ñandejára katu nohundiséi David guapyha, omeʼẽ haguére iñeʼẽ Davídpe, iñemoñare oisãmbyhytaha opa ára.   Joram oisãmbyhy aja, Edom opuʼã Judáre  ha omoĩ hetãme mburuvicha guasu imbaʼe teéva.  Upérõ Joram oho iñorãirõhára ruvicha ha ikárro ñorãirõrã reheve ha pyhare aja opuʼã haʼe ha ikárro ñorãirõrã ruvicha kuéra ha ondyry Edom guáre, omongora vaekue chupe kuéra.  Opáichavo, Edomgua ojei Judá poguýgui ha oiko tetã ambue ramo, koʼagãite peve. Upérõ avei ojei Judá poguýgui táva Libná, Joram oheja haguére Tupã itúva kuéra ypykue Járape.  Omopuʼã avei tupao tupã mombyry guápe Judá yvyty kuérape. Haʼe rupi avei Jerusalengua ojei Tupãgui ha Judagua ojavy hape.   Upérõ maranduhára  Elías omondo peteĩ kuatiañeʼẽ Jorámpe, heʼihápe chupe: “Tupã, nde ru ypykue David Jára heʼika ndéve: ‘Nderejapói nde ru Josafat ha Judá ruvicha guasu Asá ojapo haguéicha,  reiko uvei oiko haguéicha Israelgua ruvicha guasu kuéra, ha nde rupi Judá ha Jerusalengua ojei Tupãgui ojei haguéicha Acab ñemoñare. Upéva ári rejuka nde ryvy kuérape, heko porãve vaekue nde hegui.  Upévare Ñandejára oitýta nde ári, ne retã, nde raʼy kuéra, ne rembireko kuéra ha opa mbaʼe rerekóva ári, mbaʼe vai tuicha etereíva.  Ndéve katu omondóta heta mbaʼasy. Nde rye rasýta are eterei ne ryekuesẽmba peve’.”   Upérõ Ñandejára ombopochy eterei Joram rehe filistéo ha Árabe kuéra Cus ypýpe oĩvape;  upévare ondyry hikuái Judá rehe ha oike upe tetãme, ogueraha opa mbaʼe mburuvicha róga guasúpe oĩva, avei itaʼýra ha hembireko kuéra. Peteĩ itaʼýrante opyta, pe michĩvéva, hérava Joacaz.  Koʼã mbaʼe rire, Ñandejára oinupã chupe tye rasy okueraveʼỹvape.  Ohasa umi ára, ha mokõi áño rire hyekue osẽmba okápe ha omano asy eterei. Hetãgua, peteĩ tatánte jepe nomyendýi hérape, ojapo haguéicha itúva kuéra ipykue ndive.  Oguereko 32 áño oñepyrũvo oisãmbyhy ha oisãmbyhy Jerusalénpe 8 áño. Oho avave ombyasyʼỹre chupe. Oñotỹ hikuái chupe David távape, opáichavo noñotỹi chupe oñeñotỹhápe mburuvicha guasu kuéra. Umi Jerusalengua omoĩ mburuvicha guasúrõ Joram rendaguépe itaʼýra imitãvévape, hérava Ocozías; umi ondyry vaekue árabe kuéra ndive Judagua rekoháre niko ojukapa mburuvicha guasu Joram raʼy kuéra tuichavévape. Upéicha Ocozías Joram raʼy, Judá ruvicha guasu, oñepyrũ oisãmbyhy.  Oguereko 22 áño oñepyrũrõ oisãmbyhy ha oisãmbyhy Jerusalénpe peteĩ áño. Isy héra Atalía, Omrí ñemoñare.  Ocozías oguata avei Acab ha iñemoñare rape rupi isy oheko mboʼe vaígui chupe.  Ojapo ivaíva Ñandejára renondépe, Acab róga guáicha; itúva omano rire niko umíva oheko mboʼe chupe ivaívape.  Ojapóvo haʼe kuéra heʼíva oñemoirũ Joram, Acab raʼy ndive, upéva Israel ruvicha guasu, ha oñorãirõ Siria ruvicha guasu Hazael ndive Ramot Galaad guápe. Sírio kuéra oikutu Jorámpe,  ha haʼe oho jey Jezreélpe oñepohano haguã ijekutukuégui. Upérõ Ocozías oho Jezreélpe oñandúvo Jorámpe.   Tupã voi ombosakoʼi Ocozías jeho Joram rendápe ojehu haguã chupe ivaíva. Oguahẽ vove Ocozías osẽ Joram ykére oñorãirõ haguã Jehú Nimsí raʼy ndive. Kóvape Ñandejára oiporavo vaekue ohundi haguã Acab ñemoñare.  Jehú ojapo aja pe hekopeguáva Acab ñemoñarére, ojuhu Judagua mburuvicha kuéra ha Ocozías ryvy raʼy kuérape, oipytyvõva Ocozíaspe ha ojuka chupe kuéra.  Upéi ohekauka Ocozíaspe, okañy vaekue Samaríape; umi ohóva ipiári, ogueru Jehú rendápe ha ojuka hikuái chupe. Upéi oñotỹ, itúva ypykue Josafat oiko haguére Ñandejára rape rupi. Upéicha rupi ndopytái avave Ocozías rogagua ikatúva oisãmbyhy Judá guápe.   Atalía, Ocozías sy, oikuaávo imemby omano hague, oho ojuka opa Judá mburuvicha guasu kuéra róga guápe.  Ha Joseba, mburuvicha guasu Joram rajyre, omokañy Atalíagui Ocozías raʼýpe, hérava Joás, peteĩ kotýpe imongakuaahára ndive. Upéicha rupi ndojejukái. Kóva ojapo Joseba, mburuvicha guasu Joram rajyre, Ocozías reindy ha paʼi Joiadá rembireko.  Ha Joás okañy hendive kuéra tupaópe. Upe aja Atalía oisãmbyhy pe tetã. Áño 7hápe Joiadá ohenoika koʼã ñorãirõha ruvicha kuérape: Azarías Jeroham raʼy, Ismael Johanán raʼy, Azarías Obed raʼy, Maaseías Adaías raʼy ha Elisafat Zicrí raʼy; ha omeʼẽ hikuái ojupe oñoñeʼẽ.  Haʼe kuéra oho opa rupi upe tetãpýre ha ombyaty levíta kuéra oĩva opa Judagua távape ha Israel rogagua ruvicha kuérape ha ohopa hikuái Jerusalénpe.  Upépe opa ijaty vaekue oñoñeʼẽ meʼẽ mburuvicha guasu ndive tupaópe. Joiadá heʼi chupe kuéra: “Kóina ápe mburuvicha guasu raʼy! Haʼe vaerã ñande ruvicha guasu, Ñandejára omeʼẽ haguéicha iñeʼẽ David ñemoñare kuérape.   Péicha pejapóta: paʼi ha levíta kuéra apytégui, hembiapóva tupaópe pytuʼuha árape, peteĩ aty oñangarekóta tupao rokẽ nguérare;  Ambue, oĩta mburuvicha guasu rógape; ha pe hembýva, Pyenda Rokẽme. Upe aja opa Judagua oĩta tupao rogaguýpe.  Ha aníke avave oike tupaópe ndahaʼéiva paʼi ha levíta ombaʼapóva upépe. Haʼe kuéra ñoite ikatu oike, oñemboykégui Ñandejárape. Umi tavagua katu ojapo vaerã Tupã rembiapoukapy.  Levíta kuéra omongoráta mburuvicha guasúpe, kyse yvuku ipópe. Oimeraẽ oikeséva tupaópe ojejukáta. Omoirũta hikuái mburuvicha guasúpe mamo haʼe ohohápe.”   Levíta kuéra ha umi Judagua ojapo opa mbaʼe heʼi vaekue paʼi Joiadá. Peteĩ-teĩ ogueraha imoirũha kuérape, umi hembiapóva tupaópe ha umi ojopyrúva pytuʼuha árape, paʼi Joiadá niko nomboykéi avavépe.  Paʼi Joiadá omeʼẽ mburuvicha kuérape kyse yvuku ha tete moʼãha David mbaʼekue oñeñongatúva tupaópe.  Upéi omoĩ opa ñorãirõhárape tupao yke yvy gotyo guive ijyke yvatévo peve ha altar renondépe, kyse yvuku ipópe, oñangareko haguã mburuvicha guasúre.  Upérõ Joiadá, itaʼýra kuéra ndive, oguenohẽ mburuvicha guasu raʼýpe, omoĩ hese iñakãngora ha imburuvicha guasu jeguaka, ha oñohẽ rire hese ñandyry omoingo chupe mburuvicha guasúrõ. Upéi opavave ojepopete ha osapukái: “Víva mburuvicha guasu.”   Atalía ohendu umi sapukái oikóva, ohecha opa umi oñaníva ha oguerosapukáiva mburuvicha guasúpe, ha oho tupao oñeimbahápe.  Upépe ohecha mburuvicha guasúpe oñemboʼýva hína tupao rokẽme, pe horkon imbaʼéva ykére. Ha ijykére oĩ ñorãirõhára ruvicha ha mbaʼe mbopuha kuéra; opavave ovyʼa joa ha ombopu ituru kuéra; umi opurahéiva Tupãme oñemoirũ mbaʼepu reheve. Upérõ Atalía omondoro ijao ha osapukái: —Oñepuʼã che rehe!   Paʼi Joiadá katu heʼi mburuvicha kuérape: —Penohẽ okápe ha pejuka, ha oĩrõ omoirũva chupe, pejuka avei. Anínte pejuka tupao ryepýpe. Ha paʼi heʼi haguére ani haguã ojuka pe kuñáme tupaópe,  omyaña hikuái Atalíape, ogueraha chupe pe kavaju oikeha rokẽ rupi mburuvicha guasu rógape, ha upépe ojuka.   Upéi Joiadá oñoñeʼẽ meʼẽ opa Judagua ha mburuvicha guasu ndive, heʼívo haʼe kuerataha Ñandejára retã.  Upe rire ohopa hikuái tupã guaʼu Baal rógape, oity yvýre itupao, omonguʼipa ijaltar  ha itaʼãnga kuéra ha ipaʼi guaʼu Matánpe ojuka hikuái altar renondépe.  Upéi Joiadá omoĩ ñangarekohára tupaópe, oĩva paʼi ha levíta kuéra poguýpe; David omoĩ vaekue chupe kuéra tupaópe oikuaveʼẽ haguã mymbahapy,  ojeʼeháicha Moisés rembiapoukapýpe, vyʼapópe ha purahéi reheve heʼi haguéicha David.  Omoĩ avei okẽ rerekua tupao rokẽme, ani haguã oike avave ipotĩʼỹva.   Upéi ogueraha mburuvicha kuéra, karai guasu kuéra, tavagua sãmbyhyha kuéra, ha opa Judá guápe; ha omoirũ hikuái mburuvicha guasúpe tupao guive mburuvicha róga peve, oikévo okẽ yvategua rupi. Upépe omboguapy chupe mburuvicha guasu guapyhápe.  Opa tetãgua ovyʼa joa ha pe táva opyta pyʼa guapýpe Atalía ojejuka rire kyse pukúpe. Joás oguereko 7 áño oñepyrũrõ oisãmbyhy ha oisãmbyhy Jerusalénpe 40 áño pukukue. Isy héra Sibiá, Beersebagua.  Joás hembiapo porã Ñandejára renondépe oikove aja paʼi Joiadá.  Joiadá omomenda chupe mokõi kuñáre ha mokõivégui itaʼýra ha itajýra.   Upe rire Joás oñembopyʼa peteĩ omyatyrõ haguã tupao,  ha upevarã ombyaty paʼi ha levíta kuérape ha heʼi chupe kuéra: “Pesẽ Judagua táva kuéra rupi ha pembyaty pira pire opa Israel guágui, oñemyatyrõ haguã tupao. Pende Pyaʼéke!” Levíta kuéra katu imbegue.  Upérõ mburuvicha guasu ohenoika paʼi Joiádape ha heʼi chupe: —Mbaʼérepa ne reñehaʼãi levíta ha paʼi kuéra ogueru haguã pe mbaʼe meʼẽ, Moisés, Ñandejára rembiguái, ha Israelgua kuéra heʼi vaekue oñembyaty haguã tupaópe guarã?   Atalía heko aña etereíva ha iñirũ nguéra niko oike vaekue tupaópe ha ogueraha itupã guaʼu kuérape guarã tupao pegua tembiporu.  Upérõ mburuvicha guasu ojapouka peteĩ karameguã ha omoĩka tupao rokẽ ykére oka guio.  Upéi omoherakuã Judá ha Jerusalén rupi ojereraha haguã tupaópe pe mbaʼe meʼẽ Moisés, Ñandejára rembiguái, heʼi vaekue Israel guápe yvy ojeikoʼỹháme.  Mburuvicha kuéra ha opa Israelgua ou ipyʼaite guive omoĩ imbaʼe meʼẽ karameguãme, omyenyhẽ meve.  Levíta kuéra ogueraha jepi pe karameguã mburuvicha guasúpe ohecha haguã; ha ohechávo oĩ hetamaha pe pira pire, ou jepi peteĩ mburuvicha guasu rembijokuái ha peteĩ maʼẽhára paʼi guasu omondóva ha omonandi hikuái pe karameguã; upéi ogueraha omoĩ jey hendaguépe. Upéicha ojapo ára koʼẽre ha ombyaty heta pira pire.  Mburuvicha guasu ha Joiadá omeʼẽ pe pira pire tupao myatyrõhárape ohepymeʼẽ haguã umi ita kytĩha ha yvyra kytĩháme ombaʼapóva tupao ñemyatyrõme. Hembiapo avei upépe umi fiérro ha vrónsere ombaʼapóva.  Oñembaʼapo kyreʼỹ ha pe tupao opyta ipyahu jey yma guaréicha.  Opa rire pe tembiapo ojegueru mburuvicha guasu ha Joiádape upe pira pire hembýva ha haʼe kuéra ojapouka chugui umi tembiporu tupao ha mymbahapy  peguarã, avei kucharõ ha tembiporu óro ha pláta. Oikove aja Joiadá oñekuaveʼẽ tapiaitéva mymbahapy tupaópe.   Joiadá katu itujáma ha oguerekóvo 130 áño omano pyʼa guapýpe.  Oñeñotỹ David távape, mburuvicha guasu kuéra ykére ojapo haguére iporãva Israelgua, Tupã ha tupaóre.   Omano rire Joiadá, mburuvicha kuéra Judagua oho oñesũ mburuvicha guasu renondépe, ha haʼe ohendu chupe kuéra.  Haʼe kuéra ojei Tupã itúva kuéra ypykue tupaógui, ha oho oñesũ Astarté  ha ambue tupã guaʼu kuéra renondépe. Upévare Tupã ipochy Judá ha Jerusalengua ndive.  Opáichavo Ñandejára omondo imaranduhára  kuéra ombojevy haguã chupe kuéra hape vaígui. Haʼe kuéra katu nohenduséi iñeʼẽ.   Upérõ Tupã Espíritu oñemombaʼe Zacarías, paʼi Joiadá raʼyrére; haʼe oñemboʼy peteĩ ijyvatehápe ha heʼi opavavépe: “Péicha heʼika Tupã: ‘Mbaʼérepa ndapejapói mbaʼevérõ che rembiapoukapy? Mbaʼérepa peheka pende jupe ivaíva? Peẽ che reja haguére, che avei pohejáta’”.   Haʼe kuéra katu oñemoĩmba hese, ha mburuvicha guasu heʼígui, ojapi hikuái chupe itápe ojuka peve tupao rogaguýpe.  Mburuvicha guasu Joás hesarái paʼi Joiadá, Zacarías ru, ohupi hague chupe mburuvicha guasúrõ ha ojukauka itaʼýra Zacaríaspe; kóva omano nguévo osapukái: “Ñandejára tohecha kóva ha tomyengovia peẽme!”   Pe áño ñepyrũme siriagua ñorãirõha aty ou oñorãirõ haguã Joás ndive. Ondyry hikuái Judá ha Jerusalénre, ojuka opa mburuvicha kuérape, omonda opa mbaʼe oĩva ha omondo Damascogua ruvicha guasúpe.  Imbovy ramo jepe umi ñorãirõhára Siriagua, Ñandejára omoĩ ipópe kuéra ñorãirõhára Judagua heta itevéva, haʼe kuéra oheja haguére Tupã itúva kuéra ypykue Járape. Péicha hekovia Joáspe hembiapo vaikue.   Siriagua oho rire, Joás opyta hasy ete. Upérõ hembiguái kuéra ñemiháme oñemoĩ peteĩ ñeʼẽme ojuka haguã chupe, ojuka haguére paʼi Joiadá raʼýpe. Ha upéicha ojuka chupe hupaitépe. Upéi oñotỹ hikuái chupe David távape, oñeñotỹʼỹre mburuvicha guasu kuéra apytépe.  Umi oñemoĩ vaekue hese, Zabad Simat amoníta memby ha Jozabad Simrit moabíta memby.   Opa mbaʼe Joás raʼy kuéra rehegua, hetaite maranduhára ñeʼẽ, omombeʼúva ivaíva chupe guarã, ha umi mbaʼe tupao ñemyatyrõ rehegua, ojehaipa mburuvicha guasu kuéra kuatiápe. Hendaguépe oisãmbyhy itaʼýra Amasías. Amasías oguereko 25 áño oñepyrũrõ oisãmbyhy ha oisãmbyhy Jerusalénpe 29 áño pukukue. Isy héra Joadán, Jerusalengua.  Hembiapo porã Ñandejára renondépe, ndahaʼéinte ipyʼaite guive.   Oñemombarete rire tetã sãmbyhyhárõ, ojukauka umi ojuka vaekue itúvape.  Ha ndojukái itaʼýra kuérape; Moisés kuatia ñeʼẽme oĩháicha niko Ñandejára heʼi vaekue: “Túva kuéra ndo jejukái vaerã taʼýra kuéra rembiapo vaikuére ha taʼýra kuéra avei ndo jejukái vaerã túva kuéra rembiapo vaikuére. Peteĩ-teĩva omano vaerã iñangaipáre.”   Amasías ombyaty opa Judá ha Benjamín guápe ojohogaguáva, ha omoĩ chupe kuéra ñorãirõha ruvicha kuéra poguýpe. Upéi oipapa 20 áño ombotýva guive, ha ojuhu oĩha 300.000 kuimbaʼe poravopyre oĩva oñorãirõ haguãicha, oiporu kuaáva kyse yvuku ha tete moʼãha.  Upéva ári ombyatyve 100.000 ñorãirõhára Israelgua 3.300 kílo plátare.   Peteĩ karai marangatu katu ou hendápe ha heʼi chupe: —Nde karai mburuvicha guasu, aníke oñorãirõ nde ykére ñorãirõhára Israelgua. Ñandejára niko noĩri Israelgua ndive, ha opa umi Efraingua ndive ave.  Haʼe kuéra oikérõ nde ykére ñorãirõme, Tupã ne moĩta umi ne mbohováiva pópe. Tupã ikatu oporopytyvõ térã oporoity.   Amasías oporandu pe karai marangatúpe: —Ha mbaʼépa oikóta umi 3.300 kílo plátagui ameʼẽ vaekue chupe kuéra? Pe karai marangatu heʼi chupe: —Ñandejára oguereko omeʼẽ haguã ndéve hetave upévagui.   Upépe Amasías omondo jey umi Efraingua ñorãirõhára hógape kuéra. Haʼe kuéra katu ipochy Judagua ndive, ha ipochykue reheve oho jey hógape.   Amasías katu oñembopyʼa guasu, ogueraha iñorãirõha kuéra upe Juky Ñúme, ha ojuka 10.000 kuimbaʼe Seír guápe.  Upéva ári Judagua oñemombaʼe 10.000 kuimbaʼére ha ogueraha chupe kuéra peteĩ yvyty ruʼãme oĩháme ita guasu ha upégui omyaña chupe kuéra ha umíva hoʼávo huguápe ijakuʼipa hikuái.   Upe aja umi ñorãirõhára Efraingua Amasías omondo jey vaekue hógape kuéra, ondyry Judagua táva kuérare, Samaría guive Bet-Horón peve, ojuka 3.000 tapichápe ha ogueraha heta mbaʼe omonda vaekue.   Amasías ou jeývo Edómgui ñorãirõhágui, ogueru Seír pegua tupã guaʼu kuéra ha oguereko itupã ramo, omombaʼe guasu ha ohapy chupe kuéra insiénso.  Ñandejára ipochy Amasías ndive ha omondo hendápe maranduhára  heʼi haguã chupe: —Mbaʼérepa reñesũ tupã guaʼu renondépe. Haʼe kuéra niko ndaikatúi vaekue oipysyrõ nde pógui hetã guápe?   Amasías katu oñeʼẽ joko chupe ha heʼi: —Ndéve piko máva nde poravo reheko mboʼe haguã mburuvicha guasúpe? Tereho koʼágui neremanoséirõ! Pe maranduhára oho mboyve heʼi chupe: —Aikuaa Tupã oñembopyʼa peteĩmaha ne rundívo, rejapo haguére upéva ha nerehenduséigui che ñeʼẽ.   Judagua ruvicha guasu Amasías katu ohendu ambue ñeʼẽ ha heʼika Israel ruvicha guasu Joáspe, upéva Joacaz raʼy ha Jehú remineno: “Eju che mbohovái, tahechami nde rova!”  Joás katu heʼika chupe: “Peteĩ karaguata heʼika kuriʼy Líbano peguápe: ‘Emeʼẽ nde rajy che raʼýpe, tomenda hese’. Peteĩ tymba ñarõ Libanogua katu ohasa upérupi ha opyrũmba pe karaguatáre.  Nde ere: ‘Che puʼaka Edom guáre’, ha upévare rejejapo eterei. Epytánte nde rógape. Maerãpa reityse nde ári ha Judá ári mbaʼe vai?”   Amasías katu ndoikuaaséi mbaʼeve. Upéva ojehu Tupã oñembopyʼa peteĩma haguére oitývo chupe Joás pópe, ojerovia haguére tupã guaʼu Edom guáre.  Upérõ Joás oho ha ombohovái chupe Bet-Sémespe, oĩva Judá retãme.  Umi Judagua hoʼa Israelgua pópe ha isarambipa; peteĩ-teĩ oñani jey hóga gotyo.  Israel ruvicha guasu Joás ojapyhy Judá ruvicha guasu Amasíaspe Bet-Sémespe, ha ogueraha Jerusalénpe. Pe táva korapy jere yvate rehe ojapo peteĩ kuára guasu ipukúva 180 métro, Efraín Rokẽ guive Hugua Rokẽ meve.  Upéi oguerahapa pe óro ha pláta oĩva ha opa mbaʼe tupao pegua oñongatúva Obed-Edom ha umi mbaʼe repyeta mburuvicha guasu róga pegua ha ogueraha avei karai guasu kuéra raʼy kuéra pira pire rehe omeʼẽ jey haguã, ha oho jey Samaría gotyo.   Judá ruvicha guasu Amasías, Joás raʼy, oikove gueteri 15 añove omano rire Israel ruvicha guasu Joás, Joacaz raʼy.  Ambue mbaʼe Amasías rekovekue rehegua, iñepyrũrã guive ipaha peve, ojehai Judá ha Israelgua ruvicha guasu kuéra kuatiápe.  Amasías ojei guive Ñandejáragui, oñeñemoĩ ñemi hese Jerusalénpe. Haʼe okañy táva Láquispe. Pepeve ojeho hapykuéri ha upépe ojejuka.  Upéi ojegueru hetekue kavaju ári ha oñeñotỹ itúva kuéra ypykue ndive Judá Távape. Upérõ opa Judagua ogueraha Ozíaspe ha omoĩ chupe mburuvicha guasúrõ itúva Amasías rendaguépe. Ozías oguereko upérõ 16 áño,  ha haʼe pe itúva omano rire omopuʼã jey vaekue pe táva Elat, ha oñemombaʼe jey hese Judápe guarã.   Ozías oguereko 16 áño oñepyrũrõ guare oisãmbyhy, ha oisãmbyhy Jerusalénpe 52 áño pukukue. Isy héra Jecolías, Jerusalengua.   Ozías rembiapokue iporã Ñandejára renondépe, iporã haguéicha itúva Amasías rembiapokue.  Oñehaʼã oiko Tupã rape rupi oikove aja Zacarías, oheko mboʼe vaekue chupe ohayhu haguã Tupãme. Ha oiko aja Ñandejára rape rupi, haʼe omyakã rapuʼã chupe.   Ozías omoñepyrũ ñorãirõ filistéo kuéra ndive, ha oity yvýre táva kuéra Gat, Jabnia ha Asdod korapy jere yvate ha omopuʼã táva kuéra Asdod retãme, filistéo kuéra apytépe.  Tupã oipytyvõgui chupe, ipuʼaka filistéo kuéra, Árabe kuéra Gur-Baal pegua ha amoníta kuérare.  Amoníta kuéra ohepymeʼẽ vaerã Ozíaspe ohechauka haguã oĩha ipoguýpe, ha Ozías herakuã mombyry opa rupi Egipto retã rembeʼy peve, oúgui ipuʼakapa.   Omopuʼã avei óga yvate Jerusalénpe Hugua Rokẽ, Ñu Rokẽ ha Hugua ári ha omombarete umi óga yvate.  Ojapo avei óga yvate yvy ojeikoʼỹháme ha ojoʼouka heta ykua, hymba hetágui ñúme ha yvy ijyvatehápe. Oguereko avei heta ombaʼapóva ikokue ha iparraltýpe yvy ijyvatehápe ha ikokuépe, ohayhúgui ñemitỹ.  Ozías oguereko avei heta ñorãirõhára aty-atýpe osẽva oñorãirõ, oipapa haguéicha mbaʼe haihára Jeiel ha ipytyvõha Maaseías. Umívape oisãmbyhy vaekue Hananías, ñorãirõha kuéra ruvicha.  Ogagua kuéra ruvicha, kuimbaʼe pyʼa guasu meme, ojepapa 2.600.  Ipoguýpe oĩ 307.500 kuimbaʼe ikatupyrýva oipytyvõ haguã mburuvicha guasúpe ñorãirõme.  Ozías ojapouka opavavépe guarã tete moʼãha, kyse yvuku, akã moʼãha, pytiʼa moʼãha, huʼy ha ita momboha.  Ojapouka avei Jerusalénpe ita ha huʼy momboha iñarandúva rembiapokue, ha omoĩka umi óga yvate ruʼãme ha umi táva hiʼã porãhápe. Opa rupi herakuã guasu, Tupã oipytyvõ haguére chupe imbarete eterei haguã.   Ha oñemombarete porã rire tetã sãmbyhyhárõ, ou ojejapo eterei ha upéva ohundi chupe. Opuʼã Tupã Ijárare ha oike tupaópe ohapy haguã insiénso altárpe.  Hapykuéri katu oike paʼi guasu Azarías ha omoirũ chupe 80 paʼi pyʼa guasu.  Umíva ombohovái mburuvicha guasu Ozíaspe ha heʼi chupe: “Nde, ore ruvicha guasu Ozías, ndaikatúi reikuaveʼẽ insiénso Ñandejárape. Ore, paʼi Aarón ñemoñare añónte rojeporavo rojapo haguã upéva.  Esẽ katu tupaógui, ore ruvicha guasu! Repuʼã niko Tupã Ñandejárare ha upéva na ne moĩ porã moʼãi henondépe.”   Ozías oguereko ipópe peteĩ insiénso oñemyatatĩha ha ipochy eterei paʼi kuéra ndive. Ha pe tupaópe voi, altar oñemyatatĩha renondépe, paʼi kuéra rovake, osẽ isyváre ai vai.  Paʼi guasu Azarías ha paʼi kuéra omaʼẽvo hese, ohecha oguerekoha ai vai isyváre ha oguenohẽ pyaʼe upégui; haʼe voi osẽse pyaʼe porã, Ñandejára oinupã haguére chupe.   Mburuvicha guasu Ozías ijai vai omano meve ha oiko haʼeño peteĩ ógape. Ndojehejái chupe oike tupaópe ha itaʼýra Jotam oisãmbyhy hendaguépe.   Umi ambue mbaʼe Ozías rekovekue rehegua, iñepyrũha guive ipaha peve, ohai maranduhára  Isaías Amós raʼy.  Omano  rire Ozías, oñeñotỹ itúva kuéra ypykue ndive, peteĩ yvy imbaʼévape, oguereko haguére ai vai. Upéi oisãmbyhy hendaguépe itaʼýra Jotam. Jotam oguereko 25 áño oñepyrũrõ oisãmbyhy, ha oisãmbyhy Jerusalénpe 16 áño pukukue. Isy héra Jerusá, Sadoc rajy.   Jotam rembiapokue iporã Ñandejára renondépe, iporã haguéicha itúva Ozías rembiapokue. Opáichavo ndoikéiva tupaópe. Upe aja, tetãgua kuéra hembiapo vaive ohóvo.  Jotam pe ojapo vaekue okẽ yvategua tupaópe ha avei heta óga Ófel korapy jere yvate ári.  Omopuʼã avei táva kuéra Judá yvytýpe, ha óga oñeñangareko mbaretéva ha óga yvate kaʼaguy kuérape.  Oñorãirõ amoníta kuéra ruvicha guasu ndive ha ipuʼaka hese. Upe áñope amoníta kuéra tekotevẽ vaekue ohepymeʼẽ chupe, 3.300 kílo pláta, 2.200.000 kílo trígo ha seváda, upéva retakue avei, ohechauka haguã oĩha ipoguýpe. Upéicha avei ojapo umi mokõi áño upe rire guápe.   Jotam oiko mburuvicha guasu mbarete ramo hembiapo porã haguére Tupã renondépe.  Ambue mbaʼe Jotam rekovekue rehegua, opa umi ñorãirõ haʼe omyakã vaekue ha opa mbaʼe ojapo vaekue, ojehai mburuvicha guasu kuéra Israel ha Judagua kuatiápe.   Jotam oguereko 25 áño oñepyrũrõ oisãmbyhy, ha oisãmbyhy Jerusalénpe 16 áño.  Omano rire oñeñotỹ itúva kuéra ypykue ndive David távape. Upéi oisãmbyhy hendaguépe itaʼýra Ahaz. Ahaz oguereko 20 áño oñepyrũrõ oisãmbyhy, ha oisãmbyhy Jerusalénpe 16 áño pukukue; hembiapo katu naiporãi Ñandejára renondépe, iporã haguéicha itúva ypykue David rembiapo.  Oguata uvei Israelgua ruvicha guasu rape rupi, ha ojapo avei tupã guaʼu Baal  raʼãnga ita vera ñemboyku pyrégui,  ohapy insiénso Ben-Hinom ñúme ha ohapyka itaʼýra kuéra mymbajuka  ramo, ojapóvo umi mbaʼe ahẽ ojapóva tetã nguéra, Ñandejára omosẽ vaekue Israelgua renonderãgui.  Upéva ári, oikuaveʼẽ mymbajuka ha ohapy insiénso tupã nguéra tupao kuérape, umi tenda ijyvateha  rupi ha opa yvyra guasu guýpe.   Upévare Tupã Ijára omoĩ chupe Siria ruvicha guasu pópe; sírio kuéra ipuʼaka hese ñorãirõme ha ogueraha Damáscope heta eterei hembiguairã. Omoĩ avei chupe Israelgua ruvicha guasu pópe ha upéva heta etereípe ojuka.  Ha péicha Pécah Remalías raʼy, ojuka Judápe, peteĩ árapente 120.000 kuimbaʼe, opa umíva kuimbaʼe katupyry, oheja haguére Tupã itúva kuéra ypykue Járape.   Ha Zicrí, peteĩ ñorãirõhára Efraingua, ojuka mburuvicha guasu raʼy Maaseíaspe, mburuvicha guasu róga ruvicha Azricámpe ha mburuvicha guasu irũ tenondegua Elcánape.  Upéva ári, Israelgua ñorãirõhára ogueraha hembiguairã 200.000 tapicha, ipehẽngue kuéra Judagua rembireko, mitã ha mitãkuña; avei ogueraha opa mbaʼe haʼe kuéra oguerekóva Samáriape.   Oĩ upépe Ñandejára maranduhára  hérava Oded. Upéva osẽ umi ñorãirõhára ruguãitĩvo, haʼe kuéra oikévo Samáriape ha heʼi chupe kuéra: —Tupã pende ru ypykue Jára, ipochy Judagua ndive ha upévare omoĩ chupe kuéra pende pópe. Peẽ katu pejuka asy eterei chupe kuéra ha isapukái oguahẽ yvágape.  Upéva ári, pejapose umi Judá ha Jerusalengua kuimbaʼe ha kuñágui pene rembiguái. Ha piko peẽ voi ndapejapói raʼe ivaíva Tupã pende Jára renondépe?  Upévare, pehendúke che ñeʼẽ ha pepoi jey umi perúvagui pene rembiguairã, haʼéva hína pene pehẽngue tee, cháke Ñandejára ipochy eterei hína pene ndive.   Upérõ Azarías Johanán raʼy, Berequías Mesilemot raʼy, Ezequías Salum raʼy ha Amasá Adlai raʼy, haʼéva hikuái Efraingua ruvicha ojeapovéva mbaʼérõ, oñemoĩ umi ñorãirõhágui oúva renondépe,  ha heʼi chupe kuéra: —Aníke peru koʼápe umíva pene rembiguairã, cháke upéva ivaíta hína Ñandejára renondépe! Upéva ombohetavéta ñane angaipa, chakeko heta etereíma hína, ha ipochy etereíta Israelgua ndive!   Upérõ umi ñorãirõhára opoi umi tembiguáirõ oguerúvagui ha oheja jey umi mbaʼe oipeʼa vaekue chugui kuéra, mburuvicha ha Israelgua renondépe.  Umi kuimbaʼe oñemoĩva upevarã, oñangareko umi tembiguairã ojererúvare: ijopívova omonde ha ipynandívape ombosapatu umi ñorãirõháme oipeʼa chugui kuéra vaekuépe, upéi omongaru, omboyʼu ha oipohano umi ojekutu vaekue. Upéi ohupi vúrro ári umi ikatuʼỹvape oguata ha ogueraha jey pe táva Jericó peve oĩháme karandaʼy, ha oheja ipehẽngue kuéra rógape. Upe rire ojevy hikuái Samáriape.   Umiha árape, mburuvicha guasu Ahaz omondo hembijokuái Siria ruvicha guasu rendápe ojerurévo pytyvõ.  Umi Edomgua niko ondyry jey hese ha ipuʼaka rire Judá guáre ogueraha upégui hembiguairã.  Filistéo kuéra katu ojeity vaekue umi Judagua táva ári oĩva ñúme ha Judá yvy ikãha rupi ha omondapa umi táva kuéra; oñemombaʼe Bet-Semes, Aialón ha Guederot rehe, avei Socó, Timná ha Guimzó rehe, tavaʼi kuéra umíva rehegua reheve, ha oñemohenda vaekue umi rupi.  Ahaz, Judá ruvicha guasu, ohatapyña haguére Judagua apytépe teko kyʼa ijokohaʼỹva, ha opuʼã haguére Ñandejárare, Ñandejára omotĩndy Judá guápe.   Siria ruvicha guasu Tiglat-Piléser, oipytyvõ rangue Aházpe ondyry hese ha omongora chupe.  Ahaz omeʼẽ umi mbaʼe repyeta oĩva tupaópe, mburuvicha guasu róga ha mburuvicha kuéra rógape, Siria ruvicha guasúpe, ha rei; ndohupytýi chugui mbaʼeve.  Ha ojejuhu vaive paʼũme, akóinte Ahaz ndoikuaaséi mbaʼeve Ñandejáragui. Peichagua vaekue Ahaz!  Upéva rangue oikuaveʼẽ mymbajuka  tupã nguéra Damasco guápe, ipuʼaka vaekue hese, heʼígui; “Koʼã tupã niko oipytyvõ Siriagua ruvicha guasúpe. Taikuaveʼẽna chupe kuéra mymbajuka jahecha na che pytyvõipa chéve avei.” Haʼe kuéra rupi katu oñehundi ete uvei haʼe ha opa Israelgua.  Ahaz ombyaty opa tembiporu tupao pegua ha omyanguʼipa, omboty tupao rokẽ ha omopuʼãuka heta altar  tupã nguérape táva Jerusalén rupi.  Omopuʼã tupao tupã guaʼu kuérape opa táva Judá guápe, ohapy haguã insiénso tupã mombyry guápe. Péicha ombopochy Tupã itúva kuéra ypykue Járape.   Ambue mbaʼe hekovekue guigua ha opa mbaʼe ojapo vaekue iñepyrũha guive ipaha peve, ojehai Judá ha Israelgua ruvicha guasu kuatia kuérape.  Omano  rire, oñeñotỹ itúva kuéra ypykue ndive táva Jerusalénpe ha noñeñotỹi oñeñotỹhápe Israelgua ruvicha guasu kuéra. Upéi oisãmbyhy hendaguépe itaʼýra Ezequías. Ezequías oñepyrũrõ oisãmbyhy oguereko 25 áño ha oisãmbyhy Jerusalénpe 29 áño pukukue. Isy héra Abí, Zacarías rajy.  Ezequías rembiapokue iporã Ñandejára renondépe iporã haguéicha itúva ypykue David rembiapokue.  Oñepyrũvo oisãmbyhy, mes peteĩha, áño peteĩháme, oipeʼa ha omyatyrõ umi tupao rokẽ.  Upéi ohenói paʼi ha levíta kuérape, ombyaty pe plása kuarahy resẽ gotyo guápe,  ha heʼi chupe kuéra: “levíta kuéra, pe che rendúke: peñemopotĩ  ha pemopotĩ avei Tupã Ñandejára ha ñande ru ypykue Jára róga. Peipeʼa tupaógui opa mbaʼe ipotĩʼỹva.  Ñande ru ypykue opuʼã haguére Tupã Ñandejárare ha ojapo ivaíva hesa renondépe, oheja chupe, ndohechasevéi chupe ha oñemomombyry haʼe oikohágui.  Omboty hikuái umi tupao rogaguy rokẽ, ombogue umi mbaʼe rendy, ndohapyvéi insiénso ha noikuaveʼẽvéi tupaópe mymbahapy  Tupã Israel Járape.  Upévare Ñandejára ipochy Judá ha Jerusalén ndive, ha oheja oiko chugui kuéra peteĩ mbaʼe oporomongyhyje ha oporomondýiva; oiko opavavépe toryjárõ peẽ voi pehecha haguéicha pende resa tee rupi.  Upévare ñande ru kuéra hoʼapa ñorãirõme ha ojereraha tembiguairã ñande raʼy, ñande rajy ha ñane rembireko kuéra.  Koʼágã che ameʼẽse che ñeʼẽ Tupã Israel Járape opoi haguã ipochýgui ñane ndive.  Upévare che raʼy kuéra, aníke pepytuʼu, Ñandejára pende poravo haguére peime tapia haguã henondépe pejapo haguã haʼe heʼíva ha peikuaveʼẽ haguã chupe insiénso.”   Levíta kuéra upérõ oñepyrũ vaekue ombaʼapo, koʼãva vaekue: Coatgua: Máhat Amasai raʼy ha Joel Azarías raʼy; Merarigua: Quis Abdí raʼy ha Azarías Jehaleel raʼy; Guersongua: joa Zimá raʼy ha Edén joa raʼy;  Elizafangua, Simrí ha Jehiel; Asafgua, Zacarías ha Matanías;  Hemangua, Jehiel ha Simí, ha Jedutungua, Semaías ha Uziel.  Tenondete ombyaty hogagua kuérape ha opavave oñemopotĩ.  Upéi oike tupaópe omopotĩ haguã, mburuvicha guasu heʼi haguéicha ha oĩháicha Ñandejára rembiapoukapýpe.  Upe rire, paʼi kuéra oike tupaópe omopotĩ haguã. Oguenohẽ tupao rogaguýpe opa mbaʼe ipotĩʼỹva ojuhu vaekue ha upégui levíta kuéra ohupi umi mbaʼe ha ogueraha omombopa ysyry Cedrónpe.  Omoñepyrũ hikuái pe tupao ñemopotĩ mes peteĩha megua ára peteĩháme ha pe ára 8hápe oguahẽma hikuái tupao rogaguýpe. Upe hembýva katu omopotĩ hikuái 8 árape ha pe ára 16hápe guarã, oikopáma hikuái.  Upéi oike hikuái mburuvicha guasu Ezequías róga guasúpe ha heʼi chupe: “Romopotĩmbáma pe tupao pe altar mymbahapyha  pe altar  opa hembiporu kuéra reheve, ha pe mesa mbuja kuaveʼẽmby peguarã opa hembiporu kuéra reheve.  Romoĩmba avei hendápe ha romopotĩ umi tembiporu mburuvicha guasu Ahaz, haʼe oisãmbyhy aja, omombo vaekue, opuʼã ramo Ñandejára rehe, ha koʼágã umíva oĩma Ñandejára altar renondépe.”   Mburuvicha guasu Ezequías opuʼã koʼẽ mboyve, ombyaty tavagua ruvicha kuérape ha oho tupaópe.  Ogueraha 7 tóro raʼy, 7 ovecha mácho, 7 ovecha raʼy ha 7 kavara raʼy ha oikuaveʼẽ ojeheja rei haguã mburuvicha guasu rogagua kuérape iñangaipa, umi ojejapo vaekue tupaópe ha Judagua ojapo vaekue. Upéi mburuvicha guasu heʼi paʼi kuéra Aarón ñemoñarépe oikuaveʼẽ haguã umíva mymbahapy ramo Ñandejára altar ári.  Paʼi kuéra ojuka umi tóro raʼy ha huguýpe ohypýi altar. Upéicha avei ojapo umi ovecha mácho ha umi ovecha raʼy reheve.   Upéi ogueraha umi kavara raʼy oñekuaveʼẽtava ojeheja rei haguã angaipa, mburuvicha guasu ha opa Israelgua renondépe, ha haʼe kuéra omoĩ ipo umi mymba ári.  Upéi paʼi kuéra ojuka umíva ha oñohẽ huguykue altar ári mbaʼe kuaveʼẽmby ramo ojeheja rei haguã opa Israelgua angaipa, mburuvicha guasu niko heʼi vaekue pe mymbahapy oñekuaveʼẽ haguã opa Israelgua angaipáre.   Ezequías omoĩ avei tupaópe levíta kuéra imbaʼepu reheve: platíllo, árpa ha mbaraka, heʼi haguéicha David, ipytyvõha mbaʼe rechahára  Gad ha maranduhára  Natán.  Pe tembiapoukapy niko omeʼẽ vaekue Ñandejára imaranduhára kuéra rupi.  Levíta kuéra oñemboʼy ha oguereko umi David mbaʼepu, paʼi kuéra katu ituru.  Upérõ Ezequías heʼi oñekuaveʼẽ haguã mymbahapy altar ári. Ha oñepyrũvo pe mymbahapy, oñepyrũ avei umi purahéi Ñandejárape ha pe turu pu omoirũ David mbaʼepu.  Opa Israelgua oñesũ omombaʼe guasúvo ojepurahéi aja ha paʼi kuéra ombopu aja ituru, okaipa peve mymbahapy.  Okaipa rire mymbahapy, mburuvicha guasu ha iñirũ nguéra oñesũ omombaʼe guasúvo.  Upéi mburuvicha guasu Ezequías ha mburuvicha kuéra heʼi levíta kuérape ogueropurahéi haguã Ñandejára oiporúvo David ha Asaf purahéi kuéra. Haʼe kuéra ojapo upéva tuicha vyʼa reheve ha oñesũ avei hikuái omombaʼe guasúvo.   Upérõ Ezequías heʼi Judá guápe: “Peẽ niko peñemeʼẽma koʼágã Ñandejárape. Peñemboja katu ha pegueru mymbajuka  ha mbaʼe kuaveʼẽrã  tupaópe.” Upérõ opavave ogueraha mymbajuka ha mbaʼe kuaveʼẽ joajurã, ha umi ojaposéva, oikuaveʼẽ mymbahapy.  Umi mymba ogueraha vaekue Israelgua mymbahapyrã, 70 tóro, 100 ovecha mácho ha 200 ovecha raʼy. Opa koʼãva oñekuaveʼẽ haguã Tupãme mymbahapy ramo.  Opa umi mymba oñekuaveʼẽ vaekue, 600 tóro ha 3.000 mymba michĩvéva.  Imbovýgui umi paʼi ojuka haguã umi mymba oñekuaveʼẽva mymbahapyrã, oipytyvõ chupe kuéra ipehẽngue kuéra levíta, oñemopotĩmba peve umi ambue paʼi; levíta kuéra niko ikyreʼỹve vaekue paʼi kuéragui oñemopotĩ haguã.  Avei oĩ heta eterei mymbahapy oñekuaveʼẽ vaerã, ha umi mymbajuka joajurã  kyrakue, ha heta eterei pe kaguy oñekuaveʼẽ vaerã mymbahapy reheve. Upéicha oñepyrũ jey vaekue ojejapo umi mbaʼe tupaópe.  Ezequías ha opa Israelgua ovyʼa eterei pe Tupã ojapo vaekuére hesehápe kuéra, opa mbaʼe niko ojejapo kyreʼỹ ha pyaʼe ojeikopa. Upevarã omoĩ 70.000 kuimbaʼe mbaʼe pohýi rerahaharã ha 80.000 ita kytĩharã ombaʼapo haguã yvytýpe; ha 3.600 uru omombaʼapo vaerã chupe kuéra.   Upéi Salomón heʼika Tiro ruvicha guasúpe hérava Hiram: “Ejapo che ndive rejapo haguéicha che ru David ndive, reruka ramo guare chupe kuriʼy ojogapo haguã.  Amopuʼãta hogarã Tupã che Járape, chupe ojehapýta upépe insiénso, oñemoĩta mbuja kuaveʼẽmby ojoysýire, oñekuaveʼẽta mymbahapy  pyhareve ha kaʼaru, pytuʼuha árape, jasy pyahu arete ha umi ambue arete jave, Tupã ore Jára rérape ojejapóva jepi Israélpe.  Pe tupao che ajapótava tuicháta hína, Tupã ore Jára niko tuichave opa tupã nguéragui.  Ndaipóri jepéko avave ikatu vaerã omopuʼã chupe itupaorã  ku yvága ha pe yvága ijyvatevéva jepe michĩva chupe guarã. Ha máva piko che amopuʼã haguã chupe itupaorã, ndahaʼéirõ jepe ahapy haguãnte chupe aysy ryakuã porã?  Upévare aipota rembou chéve peteĩ ikatupyrýva ombaʼapo haguã óro, pláta, vrónse, fiérro, avei poyvi hovy, pytã ha hovyũvare. Tojapo kuaa avei mbaʼe raʼãnga ombaʼapóvo umi imbaʼe kuaáva koʼapegua ndive, che ru David omoĩ vaekue ko tembiapópe.  Eruka avei chéve yvyty Líbanogui kuriʼy, kuriʼy ha tajy, aikuaa niko ne rembiguái kuéra oikytĩ kuaaha yvyra Líbano. Che rembiguái kuéra oipytyvõta ne mbaʼévape,  ombyaty haguã chéve heta yvyra; pe tupao ajapótava niko tekotevẽ tuicha ha iporã eterei.  Che katu arahaukáta nde yvyra kytĩha kuérape hembiʼurã 4.400.000 kílo trígo ha avei umíva umi kílo seváda; heseve 440.000 lítro kaguy ha umíva umi lítro ñandyry.”  Upérõ Hiram, Tiro ruvicha guasu, omondo ikuatia Salomónpe, heʼihápe chupe: “Ñandejára ne moĩ Israelgua ruvicha guasúrõ, ohayhúgui hetãme.”  Upéi heʼi: “Toñemombaʼe guasu Tupã Israel Jára, ojapo vaekue yvy ha yvága, omeʼẽ haguére mburuvicha guasu Davídpe peteĩ taʼýra iñarandu, imbaʼe kuaa ha iñakã guapy etéva omopuʼãtava tupao Ñandejárape ha peteĩ óga guasu ijupe guarã!  Upévare amondo ndéve peteĩ kuimbaʼe iñakã porã ha ikatupyrýva opa mbaʼe apópe, hérava Hiram.  Haʼe, peteĩ kuña Dan ñemoñaregua memby, itúva katu Tirogua. Ombaʼapo kuaa koʼã mbaʼére: óro, pláta, vrónse, fiérro, ita, yvyra, poyvi hovy ha hovyũ, líno ha pytã, opaichagua taʼãnga jehaípe; ojapo kuaa avei opa mbaʼe ojejeruréva chupe ombaʼapóvo umi imbaʼe kuaáva ndive ha umi mbaʼe apohára ndive oguereko vaekue pe karai guasu ete nde ru David amyrỹi.  Upévare karai, eruka katu ne mbaʼapoha kuérape upe trígo, seváda, kaguy ha ñandyry reikuaveʼẽva.  Upe aja, ore roikytĩta yvyty Líbanope opa pe yvyra reikotevẽtava ha rogueraháta ndéve y rupi táva Jope peve. Upégui nde rerahaukáta Jerusalénpe.”   Upéi Salomón oipapauka mombyrygua kuéra oikóva Israélpe. Upéva mboyve itúva David oipapauka vaekue Israelgua. Ojejuhu oĩha Israélpe 153.600 mombyrygua.  Umívagui omoĩ 70.000 ombaʼe reroja haguã, 80.000 oikytĩ haguã ita yvytýpe ha 3.600 uru ramo, omombaʼapo haguã chupe kuéra. Ezequías omomaranduka Israel ha Judá rupi, omondo avei kuatiañeʼẽ Efraín ha Manaséspe, ou haguã tupao Jerusalénpe ombyaretévo Tupã Israel Jára Páskua.  Mburuvicha guasu, oporandu rire opa mburuvicha ha opa Israelgua upépe oĩvape, heʼi oñembyarete haguã Páskua mes mokõiháme,  hiʼárape niko ndaikatúi vaekue oñembyarete, oĩgui heta paʼi oñemopotĩʼỹva gueteri,  ha heta Israelgua noĩri Jerusalénpe.  Mburuvicha guasu ha umi Israel guápe iporã upéva,  upévare heʼi hikuái oñemomarandu haguã opa Israel guápe, Beerseba guive Dan peve, oho haguã Jerusalénpe ombyaretévo Tupã Israel Jára Páskua. Ñandejára rembiapoukapýpe niko ojeʼe opavave ombyarete vaerãha pe Páskua ha aréma noñembyaretevéiva.   Upévare osẽ kuatiañeʼẽ rerahahára Israel ha Judá rupi; ogueraha mburuvicha guasu ha mburuvicha kuéra kuatiañeʼẽ ojeʼehápe: “Israelgua kuéra! Peẽ Siria ruvicha guasu kuéra pógui okañy vaekue rembyre. Pejevýke Tupã Abraham, Isaac ha Israel Jára gotyo ha haʼe osẽta pene ruguãitĩvo.  Ani peiko pende ru ypykue ha pene pehẽngue kuéra oiko haguéicha. Umívape, Tupã itúva kuéra ypykue Jára omoĩ hese kuéra ijaʼeʼỹva pópe opuʼã haguére hese, peẽ pehechaháicha.  Ani pejetuʼu ivaívare ojapo haguéicha pende ru kuéra ypykue, peipyso uvei pende po Ñandejára gotyo ha peike itupao haʼe omomarangatu vaekuépe opa árape guarã. Pejapo pe Tupã pende Jára oipotáva ha haʼe ndaipochy moʼãvéi pene ndive.  Peẽ pejevy ramo Ñandejára gotyo, umi mombyrygua, koʼágã oguerekóva tembiguáirõ pene pehẽngue ha pende raʼy kuérape, oiporiahurerekóta chupe kuéra ha ohejáta ou jey hetãme. Tupã pende Jára niko ipyʼa poriahurereko ha oporombyasy eterei, ha na pene mosẽ moʼãi peju jeýrõ hendápe.”   Umi kuatiañeʼẽ rerahaha oho Efraín ha Manasés rupi peteĩ távagui ambuépe, oguahẽ meve Zabulónpe. Opa rupi ojepuka ha oñeñembohory hese kuéra.  Opáichavo oĩ kuimbaʼe Aser, Manasés ha Zabulón ñemoñaregua, oñemomirĩva ha ohóva Jerusalénpe.  Tupã avei opoko umi Judagua pyʼáre ohendu haguã mburuvicha guasu ha mburuvicha kuéra ñeʼẽ, ha ojapo Ñandejára rembipota.   Upéicha rupi heta eterei umi oñembyatýva mes mokõiháme Jerusalénpe ombyarete haguã mbuja oñembovuʼỹva.  Tenondete oipeʼa hikuái umi altar ha umi ojehapyha insiénso oĩva Jerusalénpe ha omombopa ysyry Cedrónpe.  Ára 14, mes mokõiháme, ojuka hikuái Páskua pegua ovecha raʼy. Paʼi ha levíta kuéra otĩma ijehegui. Oñemopotĩ  ha ogueraha tupaópe mymba ojehapy vaerã.  Upéi oñemoĩ hendápe kuéra heʼiháicha Tupã rembiguái Moisés rembiapoukapy. Paʼi kuéra ohypýi opa mbaʼe tuguy ombohasávape chupe kuéra umi levíta.  Ha oĩgui heta oñemopotĩʼỹ vaekue, levíta kuéra ojuka vaerã mymba umíva mbaʼéva, ikatu haguã oñemboyke Ñandejárape.  Ha upéicha heta eterei Efraín, Manasés, Isacar ha Zabulongua hoʼu hikuái Páskua hekopeʼỹ, oñemopotĩʼỹre. Ezequías katu oñemboʼe hese kuéra heʼívo: “Ha ore Jára, nde pyʼa porãitéva! Eheja reíkena hembiapo vaikue opa umi ipyʼaite guive nde rekávape,  ndévepe, Tupã itúva kuéra ypykue Jára. Jepe noñemopotĩri raʼe, tekotevẽháicha ojeike haguã nde tupao marangatúpe!”   Ha Ñandejára ohendu Ezequías ñemboʼe ha oheja rei hembiapo vaikue opavavépe.  Ha péicha 7 ára pukukue Israelgua kuéra oĩva Jerusalénpe ombyarete tuicha vyʼa reheve mbuja oñembovuʼỹva. Ha paʼi levíta kuéra ndive ogueropurahéi opa ára Ñandejárape ipyʼaite guive.  Ezequías oguerohory opa umi levíta ikyreʼỹete vaekuépe ojapo haguã pe tembiapo Ñandejárape guarã. Ha okaru oñondive, oikuaveʼẽ rire mymbajuka joajurã, ha omombaʼe guasu rire Tupã itúva kuéra ypykue Járape umi 7 ára aja.  Opavave oñembopyʼa peteĩ ombopukuve haguã 7 ára upe arete, ha péicha ojapo hikuái vyʼa pópe.  Judá ruvicha guasu Ezequías niko omboyke raʼe chupe kuéra guarã 1.000 tóro ha 7.000 kavara ha ovecha, mburuvicha kuéra katu omeʼẽ avei 10.000 tóro ha 10.000 ovecha, ha heta paʼi oñemopotĩma raʼe.  Tuicha pe vyʼa oikóva umi Judagua apytépe, ha péicha avei paʼi ha levíta kuéra, umi opa rupigua Israel ha Judá guio oúva ha umi mombyrygua oikóva Israel retãme.  Heta ojevyʼa Jerusalénpe; ndojehechavéi vaekue niko upépe mbaʼeve peichagua, Salomón David raʼy ha Israel ruvicha guasu ára guive.  Upéi paʼi ha levíta kuéra ñemboʼyhápe ohovasa opavavépe; ha Tupã ohendu chupe kuéra ha iñemboʼe oguahẽ yvága hekoha peve. Opa rire koʼã mbaʼe, opa Israelgua oĩva upépe oho umi táva Judagua rupi ha ojokapa umi ita ñemboʼy,  oikytĩmba yvyra máta, omyanguʼipa umi tenda ijyvateha  ha altar  kuéra oñemboykéva tupã guaʼu kuérape guarã, oĩva Judá ha Benjamínpe, avei Efraín ha Manaséspe, ohundipa peve. Upéi oho jey hikuái itáva kuérape, peteĩ-teĩva ijyvy teépe.  Upérõ mburuvicha guasu Ezequías ombojaʼo aty-atýpe, paʼi ha levíta kuérape hembiapo haguã tupaópe ojopyrúvo, paʼi kuéra paʼi rembiapópe ha levíta kuéra, levíta rembiapópe, oikuaveʼẽ haguã mymbahapy  ha mymbajuka joajurã,  ojapo haguã umi mbaʼe tupao pegua ha ogueropurahéi haguã Ñandejárape tupao rokẽme.  Mburuvicha guasu omeʼẽ imbaʼévagui oñekuaveʼẽ haguã mymbahapy arakoʼẽre pyhareve ha kaʼaru, pytuʼuha ára, jasy pyahu arete, ha arete guasu kuéra aja, ojeʼeháicha Ñandejára rembiapoukapýpe   Heʼi avei opa umi Jerusalénpe oikóvape omeʼẽ haguã paʼi ha levíta kuérape upe imbaʼerãva, ikatu haguã haʼe kuéra oñemeʼẽ kyreʼỹ ojapóvo Ñandejára rembiapoukapy.  Ojekuaa vove upe mburuvicha guasu heʼíva, Israelgua omeʼẽ heta porã pe hemitỹngue iporãvéva: trígo, kaguy, ñandyry, eíra ha opa mbaʼe kokuépe guare. Avei ogueraha 10gui peteĩ opa oguerekóvagui.   Umi Israelgua ha umi oikóva ambue Judagua táva kuérape ogueru mymba tuicha ha mymba michĩ imbaʼévagui, 10gui peteĩ ha 10gui peteĩ opa mbaʼe oñemboykévagui Tupãme guarã. Opa mbaʼe ombojaʼo hikuái aty-atýpe.  Mes mbohapyhápe oñepyrũ ombyaty umi mbaʼe ha omoguahẽ huʼãme mes 7hápe.  Ezequías ha mburuvicha kuéra oho ramo ohecha pe oñembyaty vaekue, oguerohory Ñandejárape ha hetãgua Israélpe.   Ezequías oporandu paʼi ha levíta kuérape mbovýpa pe oñembyaty vaekue,  ha paʼi guasu Azarías, Sadoc rogagua, heʼi chupe: “Oñepyrũ guive ojegueru pe mbaʼe meʼẽ tupaópe, roguereko heta roʼu vaerã ha ore ryguãtãmba. Heta hemby Ñandejára ohovasa haguére hetã guápe.”   Upévare Ezequías ojapouka tupaópe koty oñembaʼe ñongatu haguã. Ojejapo rire,  oñemoinge pype umi mbaʼe oñemeʼẽva, pe 10gui peteĩ ha umi mbaʼe oñemboykéva Tupãme guarã. Opa mbaʼe rerekua ruvicha ramo oñemoĩ levíta Conanías, ha ityvýra Siméipe oipyru haguã chupe.  Omaʼẽ haguã opa mbaʼére, mburuvicha guasu Ezequías ha tupao ruvicha tenondegua paʼi guasu Azarías omoĩ hikuái, Conanías ha ityvýra Simí poguýpe, koʼãvape: Jehiel, Azazías, Náhat, Asael, Jerimot, Jozabad, Eliel, Ismaquías, Máhat ha Benaías.  Levíta hérava Coré, Imná raʼy, haʼéva okẽ kuarahy resẽ gotyogua rerekua, oñangareko umi mbaʼe oñemeʼẽvare Tupãme oñemeʼẽséguinte, ha ombojaʼo umi mbaʼe oñemeʼẽva Ñandejárape ha umi mbaʼe oñemboykéva Tupãme guarã ñoite.  Corépe oipytyvõ koʼãva: Edén, Miniamín, Jesús, Semaías, Amarías ha Secanías. Haʼe omoĩ chupe kuéra paʼi táva kuéra rupi, ombojaʼo haguã hapicha kuéra tahaʼe haʼévape upe imbaʼerãva. Omeʼẽ hikuái peteĩ-teĩ atýpe, chupe kuéra ohupyty, jave  opa umi oúvape tupaópe arakoʼẽre ojapo haguã hembiapo, oĩma guive héra kuéra umi kuatiápe oĩháme umi ombotýva 30 áño guive yvatévo.  Paʼi kuéra réra oñemoĩ hogagua javeve, levíta kuéra, 20 áño guive yvatévo katu, hembiapo ha ijaty pegua javeve.  Pe kuatiápe oĩ opa imitã nguéra, hembireko, taʼýra ha tajýra kuéra réra, haʼe kuéra niko oñemboyke ombaʼapo haguã Tupãme guarã.  Opa távape oĩ kuimbaʼe oñemoĩva omeʼẽ haguã hiʼupyrã opa paʼi Aarón ñemoñare ha opa levítape, héra ojehaíva kuatiápe ha oikóva umi ñúme oĩva paʼi táva kuéra jerére.   Ezequías ojapo koʼã mbaʼe opa rupi Judápe. Hembiapo iporã, hekopegua ha hiʼañetéva Tupã renondépe.  Opa mbaʼe ojapo vaekuépe tupaópe guarã térã Tupã rembiapoukapy rehegua, oñehaʼã ohekávo Tupãme ipyʼaite guive ha upévare osẽ porã chupe opa mbaʼe. Koʼã mbaʼe rire, ha Ezequías ohechauka rire ohayhuha Tupãme, oguahẽ Asiria ruvicha guasu Senaquerib, ondyry Judáre ha omongora táva kuéra oñeñangareko mbaretéva, oñemombaʼe haguã hese kuéra.   Ezequías ohechávo Senaquerib ouha ondyry haguãicha Jerusalénre,  oporandu karai ha mburuvicha kuérape, iporãtapa oñembotypa umi ykua oĩva táva rokápe ha haʼe kuéra heʼi iporãtaha.  Upérõ oñembyaty heta kuimbaʼe ha ombotypa umi ykua ha umi y rape yvyguýpe oĩva, ani haguã oguereko y Asiriagua ruvicha guasu oguahẽvo upépe.   Ezequías oñembopyʼa guasu ha omyatyrõ pe táva korapy jere yvate, omopuʼã avei óga yvate hiʼári ha peteĩ korapy jere oka gotyogua. Omombarete avei pe David táva tape yvate ojejupiha ha ojapouka heta kyse yvuku ha tete moʼãha ñorãirõrã.  Upéi omoĩ mburuvicha ñorãirõrã, ombyaty opavavépe táva rokẽ megua korapy guasúpe ha omokyreʼỹ chupe kuéra heʼívo:  “Pene mbarete ha pende pyʼa guasúke! Ani pekyhyje térã pene kangy mburuvicha guasu Asiria pegua ha umi ñorãirõhára chupe omoirũva renondépe. Ñane ndive hetave oĩva hendive oĩvagui!  Mburuvicha guasu Asiria pegua ondyry hína upérõ táva Laquis rehe opa iñorãirõhára reheve ha omondo Jerusalénpe hembijokuái kuéra heʼi haguã Judá ruvicha guasu Ezequías ha opa Jerusalén guápe koʼã ñeʼẽ:   “Asiria ruvicha guasu Senaquerib heʼika peẽme: ‘Mávare piko pejerovia, ajeve pepyta Jerusalénpe peñemongora ramo jepe?  Ndahaʼéipa Ezequías rakaʼe ohundipa vaekue umi Tupã oñemomorãha, ha umi Tupã altar, ha heʼi Judá ha Jerusalén guápe omomorã haguã chupe peteĩ altar añópente?  Ndapeikuaái piko mbaʼépa che ha che ru kuéra ypykue rojapo raʼe opa tetãre? Ikatu ngaʼu piko raʼe tupã nguéra umi rupigua oipeʼa chupe kuéra che poguýgui?  Umi tetãmegua tupã nguéra apytépe ndaipóri vaekue peteĩ ikatúva oipeʼa chupe kuéra che poguýgui. Mbaʼérepa peimoʼã pene Tupã ikatutaha pende peʼa che pógui?  Upévare ani peheja pene mbotavy Ezequías; ani perovia haʼe heʼíva. Ndaipóri mbaʼeveichagua tupã umi tetã apytépe ikatu vaekue oipeʼa chupe kuéra che térã che ru kuéra ypykue pógui, ha piko pene Tupã ikatúta pende peʼa che pógui’!”   Koʼã ha hetave mbaʼe heʼi Asiria pegua rembijokuái Tupã Israel Jára ha hembiguái Ezequías rehe.  Senaquerib omondo avei ikuatia oñeʼẽ vaíva Tupã Israel Jára rehe ha heʼihápe hese: “Umi tupã ambue tetã nguéra pegua ndaikatúi haguéicha oipeʼa chupe kuéra che pógui, Ezequías Tupã ndaikatúi chéne avei oipeʼa che pógui hetã guápe.”   Umi Senaquerib rembijokuái oñeʼẽ Jerusalén guápe oĩva korapy jere yvate ári ha osapukái hatã hebréo ñeʼẽme omondýi ha omongyhyje haguã chupe kuéra, ikatu haguã oñemombaʼe upe távare.  Oñeʼẽ vai Jerusalén Tupã rehe, ambue tetã tupã nguéra rehe ramo guáicha, haʼéva yvypóra rembiapokuénte.   Upémarõ mburuvicha guasu Ezequías ha maranduhára  Isaías, Amós raʼy, oñemboʼe ojerurévo Tupãme pytyvõ.  Upérõ Tupã omondo hemimbou  ojukáva opaichagua ñorãirõhára ruvicha ha umi ñorãirõhára ipyʼa guasuvévape oĩva Senaquerib ndive. Haʼe katu ojevy mante hetãme tĩndyhápe, tuichaite ñemotĩme. Oikévo itupã guaʼu tupaópe, upépe ojuka chupe umi itaʼýra tee.   Upéicha Ñandejára oipysyrõ Ezequías ha Jerusalén guápe Asiria ruvicha guasu Senaquerib ha ambue mburuvicha guasu pógui, ha omeʼẽ chupe pyʼa guapy opa ijykeregua ndive.  Upérõ heta oĩ ogueraháva Jerusalénpe imbaʼe kuaveʼẽ Ñandejárape ha heta jopói iporãva Judagua ruvicha guasu Ezequíaspe guarã. Upe guive oñepyrũ herakuã guasu opa tetã apytépe.   Umiha árape Ezequías hasy ete, oñemboʼe Ñandejárape ha haʼe ombohovái chupe peteĩ mbaʼe techapyrã rupi.  Ezequías katu ndo hecha kuaái Tupãme ko imbaʼe porãre ha upéva rangue oñepyrũ ojejapo. Upévare Tupã ipochy hendive, Judá ha Jerusalengua ndive ave.   Ezequías katu ombyasy jey ha oñemomirĩ Tupã renondépe ha péicha avei ojapo Jerusalengua. Upévare Ñandejára ojoko ipochy oikove aja Ezequías.   Ezequías ipira pire heta ha herakuã guasu opa rupi, ombyaty heta eterei pláta, óro, ita jegua, mbaʼe ryakuã porã, tete moʼãha ha opaichagua mbaʼe repy.  Omopuʼã avei koty guasu oñongatu haguã trígo, kaguy, ñandyry, mymba rekoha opaichagua mymbápe guarã ha kora ovecha kuérape guarã.  Omopuʼãuka avei táva kuéra ha oguereko heta mymba tuicha ha michĩva, Tupã niko omeʼẽ chupe heta eterei mbaʼe.   Ezequías avei pe ombotyuka vaekue y rape osẽva Guihón ykua ijyvateha rupi ha ombohape iguy gotyo, David távagui kuarahy reike gotyo. Ha upéicha Ezequíaspe osẽ porã opa mbaʼe ojapo vaekue.   Upéicha ojehu avei mburuvicha kuéra Babiloniagua omondo ramo hendápe hemimbou ohecha haguã chupe ha umi mbaʼe rechapyrã hetãmegua. Tupã oheja chupe haʼeño oikuaa haguã mbaʼeichaguápa haʼe ha oikuaa haguã hemiandu.   Ambue mbaʼe Ezequías rekovekue guigua, ha umi mbaʼe porã ojapo vaekue Tupã rayhupápe, ojehai maranduhára Isaías Amós raʼy kuatiápe ha mburuvicha guasu kuéra Judá ha Israelgua kuatia kuérape.  Omano rire Ezequías oñeñotỹ oñeñotỹháme David rogagua, pe ijyvatevehápe. Opa Judá ha Jerusalengua ombyasy chupe ha hendaguépe oisãmbyhy itaʼýra Manasés. Manasés oguereko 12 áño oñepyrũrõ oisãmbyhy, ha oisãmbyhy Jerusalénpe 55 áño.  Hembiapo katu ivai Ñandejára renondépe,  ojapógui umi mbaʼe ivai etereíva ojejapóva umi tetãme Ñandejára omosẽ vaekue Israelgua renonderãgui.  Omopuʼã jey umi tenda ijyvateha  itúva Ezequías oity vaekue yvýre, omopuʼã heta altar  Baal  raʼãnga kuérape ha ojapo Astarté  raʼãnga; omombaʼe guasu avei ha oñesũ opa mbyja yvágape guápe,  ha omopuʼã chupe kuéra altar Jerusalén tupao ryepýpe, Ñandejára heʼi haguépe haʼe oikotaha opa árape guarã.   Omopuʼã avei heta altar tupao korapýpe opa mbyja kuéra yvága pegua rérape.   Hiʼarietegua, ohapyka avei itaʼýra kuéra mymbajuka  ramo Ben-Hinom ñúme. Ohaʼã omanóva ãngue ñehenói ha mbaʼe ñemi kuaa, ha omoñepyrũ omanóva ãngue ñemombaʼe ha paje apo. Ivaietéguima umi hembiapo Ñandejára renondépe, haʼe ipochy rendy hendive kuéra.  Omoĩ avei tupaópe pe tupã guaʼu raʼãnga ojapo vaekue, jepe Tupã heʼi vaekue David ha itaʼýra Salomónpe: “Ko tupao Jerusalénpe oĩva, opa Israel ñemoñaregua apytépe, che aiporavo che rogarã, opa árape guarã.  Na mosẽ moʼã véima Israel guápe pe yvýgui amoĩ haguépe itúva kuéra ypykuépe, ojapóma guive opa mbaʼe haʼe vaekue chupe kuéra ha umi ñeheko mboʼe ha opa umi tembiapoukapy ameʼẽ vaekue Moisés rupi.”   Manasés katu omboguata tape vai rehe Judá ha Jerusalén guápe ha ojapouka chupe kuéra heta mbaʼe ivai etevéva pe ojapóvagui umi tetã Ñandejára ohundi vaekue Israelgua renondépe.  Ñandejára oñeʼẽ Manasés ha hetã guápe, haʼe kuéra katu ndoikuaaséi mbaʼeve.  Upévare Tupã ombou hese kuéra Asiria pegua ñorãirõhára ruvicha kuéra. Umíva ipojái Manasés rehe, oipokua chupe ha omosã kadénape ha ogueraha Babilóniape.   Manasés katu ojecha vaímarõ, oñemboʼe Tupã Ijárape ha oñemomirĩ Tupã itúva kuéra ypykue Jára renondépe.  Ha haʼe oñemboʼévo, Tupã ohendu iñemboʼe ha ogueru jey Jerusalénpe oisãmbyhy haguã hetãme. Upémarõ ohecha kuaa Manasés Tupã haʼeha Ijára.   Upe rire Manasés omopuʼã David Táva jerére, Guihóngui kuarahy reike gotyo, ñúme, peteĩ korapy jere ijyvate porãva, ojepysóva Pira Rokẽ meve, omongoráva upe hérava Ófel. Omoĩ avei ñorãirõhára ruvicha opa táva Judagua oñeñangareko mbaretévape.  Oipeʼa avei tupaógui umi tupã mombyrygua, pe taʼãnga ha opa umi altar haʼe omopuʼãuka vaekue tupã guaʼu kuérape upe yvyty oĩháme tupao ha Jerusalénpe, ha umíva omombopa távagui okápe.  Upéi omyatyrõ Ñandejára altar, oikuaveʼẽ mymbajuka  joajurã ha aguije meʼẽ rehegua, ha heʼi Judá guápe omombaʼe guasu haguã Tupã Israel Járape.  Opáichavo Israelgua akóinte oikuaveʼẽ mymbajuka umi ijyvateha rupi, oikuaveʼẽ ramo jepe Tupã Ijárape guarã.   Ambue mbaʼe Manasés rekovekue guigua, iñemboʼe Tupãme, ha umi ñeʼẽ maranduhára  kuéra heʼi vaekue chupe Tupã Israel Jára rérape, ojehai Israel ruvicha guasu kuéra kuatiápe.  Iñemboʼe ha pe heʼi vaekue chupe Tupã, iñangaipa, haʼe opuʼãrõ guare Tupãre, umi ijyvateha omopuʼã haguépe tupao tupã guaʼu kuérape ha omoĩ haguépe Astarté ha ambue tupã guaʼu raʼãnga, oñemomirĩ mboyve Tupã renondépe, opa umíva rehegua ojehai upérõ guare maranduhára kuatiápe.  Haʼe omano rire oñeñotỹ hóga guasu pegua yvotytýpe. Hendaguépe oisãmbyhy itaʼýra Amón.   Amón oguereko 22 áño oñepyrũrõ oisãmbyhy ha oisãmbyhy Jerusalénpe mokõi áño.  Hembiapo katu ivai Ñandejára renondépe, itúva Manasés rembiapokuéicha. Oikuaveʼẽ mymbajuka ha omombaʼe guasu opa taʼãnga itúva Manasés ojapo vaekuépe.  Haʼe noñemomirĩri Ñandejára renondépe ojapo haguéicha itúva Manasés, upéva rangue ombojoʼave umi tembiapo vai.  Mburuvicha kuéra opuʼã hese, ha ojuka chupe hóga guasúpe.  Maymáva hetakuéicha katu ojuka mburuvicha guasu Amón jukaharépe, ha hendaguépe omoĩ mburuvicha guasúrõ itaʼýra Josíaspe. Josías oguereko 8 áño oñepyrũrõ oisãmbyhy, ha oisãmbyhy Jerusalénpe 31 áño.  Josías rembiapokue iporã Ñandejára renondépe, oguatágui itúva ypykue David rape rupi, opiaʼỹre mbaʼevépe.   Áño 8ha oñepyrũ haguépe oisãmbyhy, imitã ramo jepe, Josías oñepyrũ oheka Tupã, itúva ypykue David Járape. Ha áño 12hápe oñepyrũ omopotĩ Judá ha Jerusalén opaichagua tupã guaʼu tupaógui, Astarté  ha tupã guaʼu kuéra raʼãngágui ita verágui ojejapóva,  ha oityka yvýre hovake opaichagua Baal  kuéra altar  ha oñemyanguʼi umi ojehapyha insiénso oĩva umíva ári, umi Astarté  raʼãnga, umi tupã guaʼu ha umi taʼãnga ita térã ita vera ñemboyku pyre guigua; umíva omyanguʼi tumi yvy timbóicha ha omosarambi oñeñotỹháme umi omombaʼe guasu vaekue chupe kuéra.  Ijaltar kuéra ári ohapyka avei umi ipaʼi guaʼu kuéra kãnguekue,  ha upéicha omopotĩ vaekue Judá ha Jerusalén.  Upéicha avei ojapo Manasés, Efraín, Simeón ha Neftaligua peve táva kuérape, ha opa ijerére.  Oity yvýre altar, Astarté ha tupã guaʼu kuéra raʼãnga, omyanguʼi tumi umíva ha ohundi opa altar ojehapyha insiénso oĩva Israel rupi. Upéi ou jey Jerusalénpe.   Áño 18 oisãmbyhy haguépe, omopotĩ rire upe tetã ha tupao, omondo Asalías raʼy Safán, táva ruvicha Amasías ha hembijokuái joa Joacaz raʼýpe, omyatyrõ haguã Tupã Ijára tupao.  Koʼãva oho paʼi guasu Hilquías rendápe ha omeʼẽ chupe upe viru ojereraha vaekue tupaópe ha umi levíta ha okẽ rerekua ombyaty vaekue Manasés ha Efraínpe, umi opytávagui Israélpe, ha opa Judá ha Benjamín ha Jerusalén guágui.  Upéi omeʼẽ hikuái tupao ñemopuʼã rerekuápe, haʼe kuéra ohepymeʼẽ haguã umi ombaʼapóvape tupao ñemyatyrõme.  Omeʼẽ avei yvyra kytĩha ha óga mopuʼãha kuérape, ojogua haguã ita oñekytĩva ha yvyra kuéra tupaópe guarã, mburuvicha guasu kuéra Judagua oheja vaekue oñembyaipa.   Koʼã kuimbaʼe ojapo hembiapo kuéra hekoitépe. Huvicha kuéra ramo oĩ Merarí ñemoñaregua levíta Jáhat ha Abdías; ha Quehat ñemoñaregua Zacarías ha Mesulam. Koʼãva oisãmbyhy pe tupao ñemyatyrõ. Opa koʼãva, levíta vaekue ha ombopukuaa opaichagua mbaʼepu.  Haʼe kuéra avei oisãmbyhy umi mbaʼe rerojaha ha umi ombaʼapóvape tupao ñemyatyrõme. Oĩ avei levíta kuatia haiha, oĩ sãmbyhyhára ha oĩ okẽ rerekua.   Oguenohẽvo pe pira pire ojereraha vaekue tupaópe, paʼi Hilquías ojuhu pe kuatia ojehaihápe Ñandejára rembiapoukapy, oñemeʼẽ vaekue Moisés rupi.  Upépe voi haʼe omombeʼu mbaʼe haihára Safánpe ojuhu hague tupaópe kuatia Ñandejára rembiapoukapy rehegua ha omeʼẽ chupe upe kuatia.  Safán ogueraha upe kuatia mburuvicha guasúpe ha heʼi chupe: —Ne rembiguái kuéra ojapo opa mbaʼe ere vaekue chupe kuéra.  Oguenohẽ pe viru oĩva tupaópe ha omeʼẽ umi ombaʼapóvape.   Upéi Safán heʼi mburuvicha guasúpe: —Paʼi Hilquías omeʼẽ chéve peteĩ kuatiañeʼẽ. Ha Safán omoñeʼẽ pe kuatia mburuvicha guasúpe.   Mburuvicha guasu, ohendúvo Ñandejára rembiapoukapy, omondoro ijao,  ha pyaʼe heʼi Hilquías, Safán raʼy Ahicam, Micaías raʼy Abdón, kuatia haihára Safán ha mburuvicha guasu rembiguái Asaíaspe:   —Tapeho peporandu  Ñandejárape, che rérape ha opa umi Israel ha Judápe opytáva rérape, mbaʼépa heʼi pe kuatia ñeʼẽ ojejuhu vaekuépe. Oimearã Ñandejára ipochy hendy hína ñane ndive, ñande ru kuéra ypykue ndoikuaaséi haguére mbaʼeve chugui ha ndojaposéi haguére pe Ñandejára heʼi vaekue.   Hilquías oho ohechávo maranduhára kuñávape hérava Huldá, Salum rembireko. Ko Salum, Ticvá raʼy ha Harhás remineno, pe oñangarekóva ao kuéra tupao peguáre. Huldá oiko Jerusalén pegua Barrio mokõiháme.  Huldá heʼi chupe kuéra: —Kóicha heʼi Tupã Israel Jára: ‘Peje upe pene mbou vaekuépe peporandúvo chéve,  che, pende Jára, haʼeha kóicha: Amboúta ivaíva ko táva ha umi ápe oikóva ári. Opa umi mbaʼe vai ojehaíva pe kuatia ñeʼẽme pehendu vaekue Judá ruvicha guasu renondépe, amboúta pende ári.  Che hegui niko peñemomombyry ha pehapy insiénso tupã ambue kuérape. Upévare che pochy hendy umi mbaʼe pejapóvare. Hendýma hína che pochy ko peimeháre, ha ndogue moʼã véima.  Peje aipo ramo Judá ruvicha guasúpe, pene mbou vaekue peporandúvo chéve, che Tupã Israel Jára haʼeha avei kóicha: Rejapo haguére upe rehendu vaekue,  ha rembyasy ha reñemomirĩ haguére che renondépe rehendúvo umi mbaʼe haʼéva ojehutaha ko táva ha umi koʼápe oikóvape, ha reñemomirĩ haguére ha nde ao remondoro, ha rejaheʼo haguére che renondépe, che avei rohendu. Che opa mbaʼe Jára haʼe ndéve.  Remanóta pyʼa guapýpe ha rehóta reñembyaty nde ru kuéra ypykue ndive, rehechaʼỹre pe ivai etéva ahekuavótava ko táva ha umi koʼápe oikóva ári.’ Mburuvicha guasu remimbou kuéra ojevy ha ogueraha chupe umi ñeʼẽ.  Upérõ mburuvicha guasu ohenoika opa myakãhára  Judá ha Jerusalén guápe, oñembyaty haguã.  Upéi mburuvicha guasu, kuimbaʼe kuéra Judagua, opavave Jerusalénpe oikóva, paʼi kuéra, maranduhára kuéra ha pe tetãgua oĩ haguéicha, oho tupaópe. Upépe mburuvicha guasu omoñeʼẽ hatã chupe kuéra opa mbaʼe ojeʼéva pe ñeʼẽ ñomeʼẽ rehegua kuatiápe, ojejuhu vaekue tupaópe.  Upéi mburuvicha guasu oñemboʼy pe horkon imbaʼéva ykére, ha omeʼẽ iñeʼẽ Ñandejára renondépe iñeʼẽ rendúvo chupe, ojapóvo hekoitépe ha ipyʼaite guive opa umi hembiapoukapy, ha ombyajévo opa mbaʼe ojehaíva pe kuatiápe.  Upéi heʼi opa Judá ha Benjamingua upépe oĩvape, omeʼẽ haguã Tupãme iñeʼẽ ha heʼi haguã chupe ojapotaha opa mbaʼe heʼíva hikuái iñeʼẽ meʼẽme. Ha umi Jerusalengua ojapo iñeʼẽ omeʼẽva Tupã itúva kuéra ypykue Járape.  Josías oipeʼapa umi tembiapo ahẽ oikóva opa Israel rupi, ha heʼi opa umi oikóva Israélpe omombaʼe guasu haguã Tupã Ijárape. Ha haʼe oikove aja, ndojeíri hikuái Tupã itúva kuéra ypykue Járagui. Josías ombyarete Jerusalénpe Páskua  Ñandejára rérape: ára 14, mes peteĩháme ojejuka ovecha raʼy aretépe guarã.  Omoĩ paʼi kuérape hembiaporã rendápe ha omokyreʼỹ chupe kuéra ombaʼapo haguã tupaópe.  Levíta kuérape, haʼéva opa Israelgua mboʼehára ha oñemboykéva Ñandejárape guarã, omeʼẽ koʼã tembiapoukapy: “Pemoĩ Tupã karameguã tupaópe ojapo vaekue Salomón David raʼy ha Israel ruvicha guasu. Natekotevẽ moʼãvéi peraha pende atiʼýre. Koʼágã peñemoĩ pembaʼapo Tupã pende Járape guarã, ha hetã Israélpe guarã.  Peñembosakoʼi peteĩ-teĩva ha pende rogagua javeve, pejopyru haguã tembiapópe, ohai haguéicha David Israel ruvicha guasu ha itaʼýra Salomón.   Tupaópe peñemohenda aty-atýpe, ojohogagua javeve, pembaʼapo haguã pene pehẽngue Israel guápe guarã.  Pejuka ovecha raʼy Páskua peguarã, peñemopotĩ  ha pembosakoʼi pe oñekotevẽva ojejapo haguã upe Ñandejára heʼi vaekue Moisés rupi.”   Upéi Josías omeʼẽ imbaʼévagui tetãgua upépe oĩvape guarã, 30.000 ovecha raʼy ha kavara raʼy, ha 3.000 tóro raʼy ombyarete haguã hikuái pe Páskua.  Mburuvicha guasu rembijokuái kuéra avei omeʼẽ imbaʼévagui tetãgua, paʼi ha levíta kuérape guarã. Hilquías, Zacarías ha Jehiel, tupao rerekua kuéra, omeʼẽ paʼi kuérape 2.600 ovecha Paskuarã ha 300 tóro raʼy;  Conanías ha iñirũ nguéra Semaías ha Natanael, upéicha avei Hasabías, Jehiel ha Jozabad, levíta kuéra ruvicha, omeʼẽ 5.000 ovecha Paskuarã ha 500 tóro raʼy.   Oĩmarõ opa mbaʼe oñepyrũ haguã pe arete, paʼi kuéra oñemoĩ hendápe ha levíta kuéra oñombojaʼo aty-atýpe ojopyru haguã hembiapópe, heʼi haguéicha mburuvicha guasu.  Upérõ ojuka hikuái mymba kuéra Paskuarã, ha levíta kuéra ojuka aja umi mymba, paʼi kuéra ohypýi altar mymba ruguýpe levíta kuéra ombohasáva chupe kuéra.  Upéi oipeʼa ikyrakue ojehapy haguã ha omeʼẽ ojohoga guápe oikuaveʼẽ haguã Ñandejárape, ojeʼeháicha Moisés rembiapoukapýpe, ha upéicha avei ojapo umi tóro raʼy reheve.  Upéi ohesy hikuái umi mymba roʼo oñembyarete haguã pe Páskua, ojeʼeháicha pe tembiapoukapýpe,  ha umi ambue mbaʼe kuaveʼẽ ombojy hikuái japepo ha páilape ha ombojaʼo pyaʼe porã opa tetã guápe.  Upéi levíta kuéra ombosakoʼi pe imbaʼe ha paʼi kuéra Aarón ñemoñare mbaʼerãva, umíva niko ombaʼapo pyhare peve oikuaveʼẽvo mymbahapy  ha ikyrakue. Upévare levíta ombosakoʼi paʼi kuéra Aarón ñemoñarépe upe imbaʼerã kuérava.   Umi opurahéiva, Asaf ñemoñare, oĩ avei hendápe kuéra heʼi haguéicha David, Asaf, Hemán ha Jedutún. Kóva hína mbaʼe rechahára  omoirũva mburuvicha guasúpe.  Okẽ rerekua kuéra natekotevẽi kuri avave oheja henda, iñirũ nguéra levíta ombosakoʼígui chupe kuéra umi mymbajuka pehẽngue imbaʼerãva.   Upéicha oñemohenda porã upe árape opa upe tembiapo Ñandejárape guarã, oñembyarete haguã pe Páskua ha oñekuaveʼẽ haguã mymbahapy Ñandejára altar ári heʼi haguéicha mburuvicha guasu Josías.  Umi Israelgua oĩva upérõ upépe, ombyarete pe Páskua ha umi 7 ára ojeʼuhápe mbuja oñembovuʼỹva.   Arakaʼeve noñembyaretéi vaekue Israélpe peteĩ Páskua peichagua, maranduhára  Samuel ára guive. Ndaipóri vaekue Israelgua ruvicha guasu ombyaretéva Páskua, ombyarete haguéicha mburuvicha guasu Josías, paʼi, levíta kuéra, umi Judá ha Israelgua upépe oĩva ha umi Jerusalengua ndive.  Áño 18 oisãmbyhy haguépe Josías oñembyarete pe Páskua.   Heta ára Josías omyatyrõ rire pe tupao, Egipto ruvicha guasu Necao oho ysyry guasu Éufrates gotyo oñorãirõ haguã Carquémispe ha Josías osẽ chupe.  Necao katu heʼika chupe: “Che rejápe, Judá ruvicha guasu. Koʼágã ndahaʼéi hína ne ndive, ambue tetã ndive añorãirõ hína. Tupã heʼi chéve aiko pyaʼe haguã. Oho porãvéta ndéve rejeírõ che raperãgui ha ani reñemoĩ Tupãre, oĩva che ndive; ỹrõ haʼe ne rundíta hína.”   Josías katu ndoikuaaséi mbaʼeve ha oho chupe: nohenduséi Necao ñeʼẽ oúva Tupãgui voi. Oike ñorãirõme Meguido ñúme,  ha umi huʼy poiha ohaʼã Josíaspe ha ojapi chupe. Upémarõ Josías heʼi mburuvicha kuérape. “Pe che renohẽ koʼágui, cháke ajekutu vai hína!”  Haʼe kuéra oguenohẽ chupe ikárro oñorãirõhágui ha oguerova chupe ikárro ambuépe ha ogueraha Jerusalénpe. Upépe omano. Oñotỹ hikuái chupe itúva kuéra ypykue ykére. Opa Judá ha Jerusalengua oguerojaheʼo chupe.  Jeremías  ohai hérape ñeʼẽ yvoty oguerojaheʼóva imanóre. Koʼagãite peve opa opurahéiva, kuimbaʼe ha kuña, imanduʼa Josías rehe ipurahéi jaheʼópe. Koʼa purahéi ojepurahéi tapiaite Israélpe ha ojehai umi purahéi aty apytépe.   Ambue mbaʼe Josías rekovekue guigua, opa umi mbaʼe porã ojapo vaekue oĩháicha Ñandejára rembiapoukapýpe,  ha opa hembiapokue, iñepyrũha guive ipaha peve, ojehai Judá ha Israel ruvicha guasu kuéra kuatiápe. Umi tetãgua ogueraha upémarõ Joacaz, Josías raʼýpe, ha omoĩ chupe mburuvicha guasúrõ Jerusalénpe itúva rendaguépe.  Joacaz oguereko 23 áño oñepyrũrõ oisãmbyhy, ha oisãmbyhy Jerusalénpe 90 ára.  Egipto ruvicha guasu oipeʼa chupe iguapyhágui Jerusalénpe ha heʼi upe tetã ohepymeʼẽ haguã chupe 3.300 kílo pláta ha 33 kílo óro.  Upéi mburuvicha guasu Egiptogua omoĩ Judá ha Jerusalén ruvicha guasúrõ Joacaz rykeʼýpe hérava Eliaquim, ha ombohéra chupe Joaquim, Joacázpe katu ogueraha Egíptope.   Joaquim  oguereko 25 áño, ha oisãmbyhy Jerusalénpe 11 áño. Hembiapo katu ivai Tupã Ijára renondépe.  Babilonia ruvicha guasu Nabucodonosor, ondyry hese  ha ogueraha Babilóniape ipokuapy.  Nabucodonosor ogueraha Babilóniape heta tembiporu tupao pegua ha omoĩ itupaópe.   Ambue mbaʼe Joaquim rekovekue guigua, opa hembiapo ahẽ ha pe ojehu vaekue chupe, Israel ha Judagua ruvicha guasu kuatia kuérape ojehai. Hendaguépe oisãmbyhy itaʼýra Joaquín.   Joaquín oguereko 18 áño oñepyrũrõ oisãmbyhy, ha oisãmbyhy Jerusalénpe 100 ára. Hembiapo katu ivai Ñandejára renondépe.   Áño pyahu ñepyrũme, mburuvicha guasu Nabucodonosor ogueraha chupe Babilóniape,  umi tembiporu tupao pegua iporãvéva reheve, ha omoĩ hendaguépe Judá ha Jerusalén ruvicha guasúrõ Sedequíaspe.   Sedequías  oguereko 21 áño oñepyrũrõ oisãmbyhy, ha oisãmbyhy 11 áño Jerusalénpe.  Hembiapo katu ivai Tupã Ijára renondépe. Noñemomirĩri maranduhára  Jeremías renondépe oñeʼẽva chupe Ñandejára rérape.   Opuʼã avei Nabucodonosor  rehe, omeʼẽka vaekue chupe iñeʼẽ Tupã rérape oikotaha iñeʼẽme, ha ndoikuaaséi mbaʼeve Tupã Israel Járagui.   Avei opa Judagua ruvicha, paʼi ha tetãguára, oñemboheko añave, ha oñemeʼẽ umi tetã ambuegua rembiapo ahẽme, omomarã pe tupao Tupã oiporavo vaekue hogarã Jerusalénpe.  Tupã itúva kuéra ypykue Jára omondo tapiaite chupe kuéra iñeʼẽ hembiguái kuéra rupi, oiporiahurerekógui hetã guápe ha pe haʼe oikohápe.   Haʼe kuéra katu opuka umi Tupã rembiguáire, ndojapói mbaʼevérõ imomarandu ha oñembohory imaranduhára kuérare. Upérõ Tupã pochy rendy okapu hetãgua rehe ha ndaipóri véima ojokóva chupe.   Upérõ Tupã ogueru hiʼári kuéra caldéo kuéra ruvicha guasúpe,  ojukáva kysépe mitã rusu kuérape tupaópe voi. Ndoiporiahurerekói avavéicha guápe: mitã rusu, kuñataĩ ha itujávape. Opa umíva Tupã omoĩ ipoguýpe.  Opa tembiporu tupao pegua, michĩ ha tuicháva, mbaʼe repyeta tupao pegua, ha mburuvicha guasu ha hembijokuái kuéra róga pegua, oguerahapaite caldéo kuéra ruvicha guasu Babilóniape.  Upéi katu ohapy pe tupao,  oity yvýre táva Jerusalén korapy jere yvate, ohapy óga guasu kuéra ha ohundi opa mbaʼe, ohejaʼỹre mbaʼeve ikatúva ojeporu.   Upe rire ogueraha umi ojejukaʼỹ vaekue, ha umívape haʼe ha itaʼýra kuéra oguereko hembiguái ramo, opuʼã meve hendaguépe tetã guasu Persia.  Kóva ojehu oiko haguã Ñandejára heʼi vaekue maranduhára Jeremías rupi. Upéicha pe yvy opytuʼu itapere aja pukukue, ohepymeʼẽmba peve umi pytuʼuha ára opytuʼuʼỹ haguére, oñemboty peve 70 áño.   Áño peteĩha Ciro ojupi haguépe Persia ruvicha guasúrõ, ha ojehu haguãicha Ñandejára ñeʼẽ Jeremías omosarambi vaekue, Ñandejára oñatõi Círope omoĩ haguã kuatiápe ha ohenduka haguã hetã tuichakuére kóicha:  “Che Ciro, Persia ruvicha guasu kóicha haʼe: Ñandejára, Tupã yvága pegua omoĩmba che pópe opa tetã nguéra oĩva ko yvy apére. Haʼe omoĩ che pópe amopuʼãvo chupe tupao táva Jerusalénpe, opytáva Judá yvýpe. Aipo ramo opa peẽme, Tupã retãgua, tapeho upépe, ha haʼe ta pene pytyvõ.” Salomón omoñepyrũ tupao apo Jerusalénpe, yvyty Moria héravape, Tupã ojechauka haguépe itúva Davídpe, upe David oiporavo haguépe tupao rendarã, heʼise Ornán jebuséo ojykýi haguépe itrígo.  Omoñepyrũ pe tupao apo ára mokõiha mes mokõiháme, áño irundyha oguapy haguépe mburuvicha guasúrõ.   Pe tupao pyenda omoĩva Salomón, péicha ituichakue: 27 métro ipukukue ha 9 ipekue.  Pe tupao rogaguy oĩva henondépe ipuku ha ipe 9 métro, tupao pekuéicha avei ha ijyvatekue avei 9 métro. Salomón ombyape oroitépe upe korapy ryepy.  Pe tupao ryepy mbyte pegua ombyape kuriʼýpe ha upéva ojahoʼi óro sỹime ha ohai hiʼári pindo ha yvoty apesã ojoajúva ojuehe raʼãnga.  Upéva ombojegua omoingévo hese ita jegua. Pe óro ojeporúva, pe iporãvéva rehegua.  Péicha ombyape órope opa pe tupao ryepy: umi víga, umi okẽ horkõ, tápia ha okẽ nguéra, ha ohaika tekove ipepóva  raʼãnga tápia kuérare.   Omopuʼã avei pe Tupã koty.  Ipukukue 9 métro, tupao pekuéicha, ha 9 métro avei ipekue. Upéi ombyape óro sỹime; upevarã ojeporu 20.000 kílo rupi.  Umi klávo ipohýi 550 grámo peteĩ-teĩ. Ombyape avei órope umi koty yvategua.   Tupã kotýpe ojapouka mokõi tekove ipepóva raʼãnga ha umíva ojejahoʼi órope.  Umi tekove ipepóva pepo pukukue ohupyty oñondive 9 métro; peteĩ umíva, ipukúva 2 métro ha 25 sentímetro, opoko pe ogyke koty peguáre, ha pe ambue péicha avei ipukúva, ohupyty pe ambue tekove ipepóva pepo apýra.  Upéicha avei upe ambue tekove ipepóva pepo peteĩ, ipukúva avei umi pepo ambuéicha, opoko pe koty ogykére; ha upe ipepo ambue, ipukúva avei péicha, opoko pe tekove tenondegua pepo apýrare.  Koʼã tekove ipepóva raʼãnga, oguerekóva ipepo kuéra ipukúva oñondive 9 métro, oĩ ñemboʼyhápe ha omaʼẽ koty mbyte pegua gotyo.  Ojapo avei pe poyvi sãingo  pytãũ, hovy ha líno ha ombojegua tekove ipepóva raʼãngápe.   Salomón ojapouka mokõi horkon ipukúva haimete 16 métro, tupao renonde pegua ogyképe guarã. Umi horkon akã ipuku 2 métro 25 sentímetro.  Ojapouka avei mbaʼe sã, mboʼy joguaha ha omoĩka umi horkon ári; ojapouka avei 100 granáda raʼãnga ha omoĩka umi mbaʼe sãre.  Omoĩka umi horkon tupao renonde pegua ogykére, peteĩ ijakatúa gotyo ha ambue ijasu gotyo. Pe horkon ijakatúa pegua ombohéra Jaquim, ha pe ijasu pegua, Bóaz. Salomón ojapouka avei altar  vrónse  ipukúva 9 métro, ipéva 4 métro ha ijyvatéva 4 métro imédio.  Ojapouka avei peteĩ ñaʼẽ guasu vrónsegui, y ryrurã. Ijapuʼa ha peteĩ hembeʼýgui ambuépe, irundy métro imédio ipuku. Ijyvate mokõi métro 25 sentímetro ha pe ñaʼẽ rembe ijerekuévo oguereko 13 métro imédio.  Iguýpe ha pe ñaʼẽ jerekuévo, mokõi hysýipe oĩ 10 tóro raʼãnga ipaʼũva ojuehegui 45 sentímetro, ha upe ñaʼẽ pehẽnguéguinte ojejapóva.  Ko ñaʼẽ oguapy 12 tóro raʼãnga vrónse ári; umívagui mbohapy omaʼẽ yvatévo gotyo, mbohapy yvy gotyo, mbohapy kuarahy resẽ gotyo ha mbohapy kuarahy reike gotyo. Umi hetyma nguéra ikupe pegua oĩ hyepy gotyo ha pe ñaʼẽ oguapy umíva ári.  Pe ñaʼẽ iñanambusu 8 sentímetro, ha hembe ojogua ku ynambu sevói potýpe, ha ija ipype 66.000 lítro y.   Ojapouka avei 10 ñaʼẽ vrónse,  oñembaʼe johéi haguã ha omoĩ 5 ijakatúa gotyo ha 5 ijasu gotyo. Upépe ojejohéi opa mbaʼe ojeporúva mymbahapyhápe. Pe ñaʼẽ guasu katu oĩ oñemopotĩ haguã upépe paʼi kuéra.   Ojapouka avei 10 mbaʼe rendy pyenda óro guigua,  ojeʼeháicha tembiapoukapýpe, ha omoĩ tupaópe, 5 ijakatúa gotyo ha 5 ijasu gotyo.  Ojapouka avei 10 mesa  ha omoĩka tupaópe 5 ijakatúa gotyo ha 5 ijasu gotyo. Ojapouka avei 100 tása guasu óro.   Ojapouka avei paʼi kuéra korapy ha korapy mbyte pegua, hokẽ nguéra reheve ha umíva ombojahoʼi vrónsepe.  Ha omoĩka pe ñaʼẽ guasu tupao yke akatúpe kuarahy reike yvy gotyo.   Hiram ojapo avei japepo, pála ha tása guasu kuéra ha péicha omoguahẽ huʼãme pe tembiapo ojapo vaekue mburuvicha guasu Salomónpe Tupã Rógape guarã.  Umi mbaʼe ojapo vaekue hína koʼãva: mokõi horkon, mokõi mbaʼe apuʼa oguapýva umi horkon akãme, mokõi pyaha ojahoʼi haguã umi mokõi mbaʼe apuʼa horkon ruʼãme oĩva,  granáda raʼãnga 400, umi mokõi pyahápe guarã, ojahoʼíva umi mokõi mbaʼe apuʼa oĩva horkon ruʼãme,  umi 10 pyenda ha ñaʼẽ nguéra hiʼarigua,  pe ñaʼẽ guasu y peguarã, umi 12 tóro raʼãnga iguy peguáreve,  japepo, pála ha tenedor kuéra. Opa koʼã tembiporu ojapo vaekue mbaʼe jegua apohára Hiram, mburuvicha guasu Salomónpe Ñandejárape guarã, vrónse verágui meme vaekue.  Haʼe omboyku umíva Jordán rembeʼýpe oĩháme heta ñaiʼũ, Sucot ha Saretán paʼũme.  Salomón ojapouka heta etereígui koʼãichagua tembiporu, ndaikatúi vaekue ojepapa pe vrónse ojeporúva pohyikue.   Salomón ojapouka avei umi ambue tembiporu oĩva tupaópe: pe altar óro ha umi mesa oñemoĩháme mbuja oñekuaveʼẽva;  mbaʼe rendy pyenda ha imbaʼe rendy kuéra, oñemyendy haguã heʼiháicha tembiapoukapy, Tupã koty renondépe, opa umíva óro sỹigui;  yvoty raʼãnga, mbaʼe rendy ha tenása kuéra, óro sỹigui avei;  kyse, tása guasu, kucharõ ha vraséro kuéra, oroitégui meme. Órogui avei vaekue tupao rokẽ nguéra hyepy pegua, Tupã koty pegua ha tupao reike pegua okẽ nguéra avei. Ha opa rire opa umi tembiapo ojapouka vaekue tupaópe, Salomón ogueraha tembiporu óro ha pláta itúva David ojapouka vaekue Ñandejárape guarã,  ha omoĩka oñeñongatuhápe mbaʼe repyeta tupao pegua.   Upérõ Salomón ohenói Jerusalénpe myakãhára  Israelgua, Israel ñemoñare ruvicha kuéra ha karai guasu kuérape, ogueraha haguã Tupã Karameguã David Táva Sión guive.   Ha upe arete guasúpe, áño pegua mes 7hápe hérava Etanim, oñembyaty mburuvicha guasu Salomón ndive opa Israelgua.  Oguahẽ opa myakãhára Israelgua, ha levíta kuéra ohupi pe Karameguã,  ha ogueraha hikuái, pe Jotopa róga reheve, ha tembiporu ipypegua reheve. Opa koʼã mbaʼe ogueraha umi paʼi ha levíta kuéra.  Mburuvicha guasu Salomón ha opa Israelgua oñembyaty vaekue hendive oĩ karameguã renondépe ha oikuaveʼẽ mymbajuka  ramo ovecha ha tóro, heta etereígui ikatuʼỹva ojepapa.  Upéi paʼi kuéra ogueraha Tupã karameguã tupao ryepýpe, Tupã koty peve, ha omoĩ umi tekove ipepóva  raʼãnga pepo guýpe.  Koʼãva oipyso umi ipepo upe karameguã ári, ha péicha ojahoʼi pe karameguã ha umi hiʼánda avei.  Umi karameguã ánda ipuku etereígui katu, tupao ryepy guive umi ijapýra ojekuaa Tupã koty renondépe, jepe okáguio ndojekuaái. Ha péicha opyta koʼagãite peve.  Karameguã ryepýpe oĩ umi mokõi ita pehẽnguénte, Moisés omoĩ vaekue pype yvyty Horébpe.  Umívare oĩ ñeʼẽ ñomeʼẽ Ñandejára ojapo vaekue Israelgua ndive, haʼe kuéra osẽ rire Egíptogui.   Paʼi kuéra osẽ tupaógui. Opa umi paʼi oĩva upépe oñemopotĩ  raʼe, ndahaʼéirõ jepe upe ára ojopyru haguã tupao rembiapópe.  Opa umi levíta opurahéiva, Asaf, Hemán ha Jedutún itaʼýra ha ipehẽngue kuéra ndive oñemboʼy altárgui kuarahy resẽ gotyo ha oñemonde ao línope. Oguereko platíllo, mbaraka ha árpa, ha hendive kuéra oĩ 120 paʼi ombopúva turu.   Upérõ oñondivepa oñemoĩ ombopu turu ha opurahéi, omombaʼe guasúvo ha ombyaguyjévo Tupãme; ha ombopu ituru, platíllo ha ambue mbaʼepu ojepurahéi aja péicha: “Perohory Ñandejárape ipyʼa porãgui, oporohayhúgui opa árape guarã”.  Upérõ peteĩ arai omyenyhẽ pe tupao ryepy,  ha pe araígui paʼi kuéra ndaikatúi opyta ojapo haguã umi hembiapo tupaópe. Tupã reko mimbipa niko omyenyhẽ pe tupao. Upérõ Salomón heʼi: “Che Jára, nde reikose upe arai pytũme.   Che katu ajapóma ndéve, Tupao reiko haguãme, Nde reiko haguã koʼápe, opa árape guarã.”   Upéi Salomón omaʼẽ opa Israel guáre oñemboʼýva hína ha ohovasa chupe kuéra,  heʼívo: “Tojererohory Tupã Israel Jára ojapo haguére iñeʼẽ omeʼẽ vaekue che ru Davídpe heʼírõ guare chupe:  ‘Anohẽ guive che retã guápe Egíptogui, ndaiporavói vaekue mbaʼeveichagua táva Israelgua ñemoñarégui ojejapo haguã chéve upépe che rogarã ha ndaiporavói vaekue avavéicha guápe oisãmbyhy haguã che retãgua Israélpe.  Ha aiporavo Jerusalén aiko haguã upépe, ha Davídpe oisãmbyhy haguã che retãgua Israélpe.  Ha che ru David ojapose moʼã peteĩ tupao Tupã Israel Járape guarã.  Ñandejára katu heʼi chupe: ‘Rejaposégui iporãva remopuʼãse chéve peteĩ tupao;  na nde moʼãi jepe upe remopuʼãtava; peteĩ nde raʼýva hína pe omopuʼãtava chéve tupao.’   Ha koʼágã Ñandejára ojapóma iñeʼẽ. Haʼe heʼi haguéicha, che aguapy che ru David rendaguépe Israel sãmbyhyhárõ ha amopuʼã Tupã Israel Járape peteĩ tupao.  Ha amoĩ avei upépe upe Karameguã, oĩháme Ñandejára ñeʼẽ ñomeʼẽ Israelgua ndive.”   Upéi Salomón oñemboʼy opa Israelgua renondépe, Ñandejára altar rovái, ha oipyso ipo.  Omopuʼãuka vaekue peteĩ tenda oĩ yvate haguãme ikatu haguã maymáva ohecha chupe. Upéva vrónsegui ojejapo, ipuku ha ipe 2 métro 25 sentímetro, ijyvate 1 métro 35 sentímetro ha oñemoĩ korapy mbytépe. Upépe haʼe ojupi ha oñesũ opa Israelgua rovake ha oipysóvo ijyva yvága gotyo,  oñeʼẽ hatã heʼívo: “Tupã Israel Jára; yvágape ha yvy ári ndaipóri ndeichagua, rejapóva ne ñeʼẽ ha rehechaukáva nde pyʼa porã opa umi ojapóvape ne rembipota ipyʼaite guive.  Nde rejapo ko árape upe ere vaekue ne rembiguái che ru Davídpe.  Upévare Tupã, Israel Jára, ejapo avei upe ñeʼẽ remeʼẽ vaekue ne rembiguái che ru Davídpe: nde reipytyvõ rupi, oĩtaha opa ára peteĩ iñemoñare ojupíva Israel guapyhápe, itaʼýra kuéra heko porã guive ha ojapo guive ne rembipota haʼe ojapo haguéicha.   Aipo ramo, Tupã Israel Jára, toikókena umi ñeʼẽ remeʼẽ vaekue ne rembiguái che ru Davídpe.   “Ha ikatu vaerã piko nde reiko yvypóra kuéra ndive yvy ári? Yvágape jepe opa ituichakue reheve na nde jái ramo nde, mbaʼéicha piko nde játa ko tupaópe amopuʼã vaekue ndéve guarã?   ehendu nde amo yvágagui ha ejapo upe rejapo vaerã; emeʼẽ pe hekopeguáva ne rembiguái kuérape: emyengovia hembiapokuére pe hembiapo vaívape, reitývo hese ne tukumbo hembiapo vaikuére, ha emeʼẽ imbaʼéva upe ndojapói vaekuépe mbaʼeve ivaíva.   Umi ne retã Israel rehe ijaʼeʼỹva ipuʼakárõ hese, ne retãgua ojapo haguére ivaíva, upéi haʼe ombyasýrõ, omombaʼe guasúrõ nde réra ha oñemboʼérõ ko tupaópe reheja rei haguã chupe,  ehendu chupe yvága guive, eheja rei ne rembiguái kuéra Israelgua angaipa, ha ehechauka chupe kuéra pe tape porã oipykúi vaerã. Upérõ embou pe ama upe yvýpe remeʼẽ vaekue chupe kuéra imbaʼerã.   Oĩrõ ñembyahýi térã mbaʼasy asãi ko tetãme, térã kóga kuéra ipirupa ára hakúgui, térã kogatýpe oĩrõ tuku térã yso karu; térã ore rehe ijaʼeʼỹva omongora ore táva ha ondyry ore rehe, térã ou ore ári oimehaichagua jeharu térã mbaʼasy,  ehendu yvágagui, upe nde reikohápe, ha emeʼẽ chupe opa mbaʼe ojeruréva, ikatu haguã opa tetã nguéra yvy ári nde kuaa ha ne momorã ojapoháicha ne retã Israel ha toikuaa nde réra oñehenoiha ko tupaópe ndéve amopuʼã vaekue.   Ne retãgua osẽrõ ñorãirõháme, mamo nde remondohápe chupe kuéra, oñemboʼérõ ndéve upe guive ko táva gotyo nde reiporavo vaekue ha ko tupao che ajapo vaekue ndéve gotyo,  ha pe tetãme, oĩháme hikuái, ombyasy ha ohejárõ iñangaipa, ha oñemboʼe ndéve ha ohecha kuaa angaipa ojapo vaekue,  ojevy ramo hape vaígui oguata haguã nde rape rupi ipyʼaite guive ha upe oĩhágui oñemboʼe ramo omaʼẽvo ko yvy gotyo nde remeʼẽ vaekue itúva kuéra ypykuépe, pe táva nde reiporavo vaekue ha ko tupao che amopuʼã vaekue ndéve gotyo,  ejapysaka iñemboʼe ha imbaʼe jerure rehe yvága guive, upe nde reimehápe, eipytyvõ chupe kuéra, ha eheja rei chupe kuéra iñangaipa.   Emaʼẽ aipo ramo, Tupã che Jára, ha ejapysaka opa ñemboʼe rehe ojejapóva koʼápe.S   Salomón oñemboʼepa rire hoʼa tata yvágagui ha ohapypaite pe mymbahapy  ha mymbajuka ,  ha Tupã reko mimbipa omyenyhẽ pe tupao.  Upévagui paʼi kuéra ndaikatúi oike tupaópe.  Opa Israelgua ohechávo pe tata ha Tupã reko mimbipa, oñesũ ha ojayvy omboja peve isyva yvýre; omombaʼe guasu ha oaguije meʼẽ Ñandejárape heʼívo: “Haʼe niko ipyʼa porã ha oporohayhu opa árape guarã!”   Upe rire mburuvicha guasu ha opa Israelgua oikuaveʼẽ mymbajuka  Ñandejárape.  Mburuvicha guasu Salomón oikuaveʼẽ 22.000 tóro ha 120.000 ovecha. Upéicha Salomón ha opa Israelgua oikuaveʼẽ pe tupao Tupãme.   Paʼi kuéra ojapo hembiapo ñemboʼyhápe, levíta kuéra opurahéi aja Ñandejára oñemoirũvo umi mbaʼepu reheve ojapouka vaekue mburuvicha guasu David omomorã ha oaguije meʼẽ haguã Ñandejárape, “oporohayhúgui opa árape guarã”. Paʼi kuéra oĩ hovái ha ombopu avei ituru kuéra. Opa Israelgua katu oñemboʼy joa.   Salomón omomarangatu tupao rogaguy, oĩva tupao renondépe, upépe oikuaveʼẽ haguére mymbahapy ha pe ikyrakue mymbahapýgui oñekuaveʼẽva jeiko porã jey rehe; upe altar vrónse haʼe omopuʼã vaekuépe niko ndaijái pe mymbahapy, mbaʼe kuaveʼẽ ha ikyrakue.   Upérõ Salomón ha opa Israelgua, heta eterei oúva umi tenda oĩvagui Hamat reike guive ysyry Egipto peve, ombyarete Enramadaguy arete.  Ára 8hápe, oiko ñembyaty marangatu ojejapo haguére altar  kuaveʼẽ 7 ára pukukue. Aipo ramo oñembyarete 7 ára aja.  Ára 23 mes 7hápe mburuvicha guasu omondo opa Israel guápe ha maymáva oho jey hógape pyʼa rory reheve hetaite mbaʼe porã rehe Ñandejára ojapo vaekue David, Salomón ha hetãgua Israélpe.   Salomón ojapopa rire tupao, mburuvicha guasu róga ha opa mbaʼe ojapose vaekue,  Ñandejára ojechauka chupe pyhare ha heʼi chupe: “Ahendu ne ñemboʼe ha aiporavo ko tenda tupao ramo oñekuaveʼẽ haguã chéve mymbajuka.  Ha upéicha, namongyvéi ramo pende yvy ári, térã haʼe ramo tukúpe hoʼupa haguã pende kóga, térã amondo ramo mbaʼasy asãi che retã guápe,  ha che retãgua, pe tetã hérava Tupã retã, ombyasýrõ, oñemomirĩ, oñemboʼe, ou jey che rendápe ha oheja hembiapo vaikue, che ajapysakáta hese yvága guive aheja reíta iñangaipa ha amyakã rapuʼã jeýta chupe.  Upe guive ajapysaka umi ñemboʼe koʼápe ojejapóvare,  aiporavo niko ha amboyke che mbaʼerã ko tupao aiko haguã pype opa árape guarã. Añangarekóta ha che manduʼáta hese opa ára.  Nde reiko ramo che resa renondépe ojapo haguéicha nde ru David, rejapóvo opa mbaʼe che haʼe vaekue ha rembyajévo che rembiapoukapy,  amombaretéta nde guapyha, ameʼẽ haguéicha che ñeʼẽ nde ru Davídpe, haʼe ramo guare chupe oĩtaha katuete peteĩ iñemoñaréva oisãmbyhýtava Israel retã.   Pejei ramo che hegui katu ha ndapejapói umi tembiapoukapy ameʼẽ vaekue peẽme, ha upéva rangue pemombaʼe guasu tupã ambue kuérape ha pejapo haʼe kuéra oipotáva,  Ohasa 20 áño Salomón ojapopa rire tupao ha hóga guasu,  ha upérõ omopuʼã jey umi táva Hiram omeʼẽ vaekue chupe ha omohenda upépe Israel guápe.   Upéi ondyry Hamat Sobagua rehe ha oñemombaʼe hese.  Omopuʼã jey avei Tadmor, yvy ojeikoʼỹháme, ha opa umi táva oñeñongatuhápe hiʼupyrã, omopuʼã vaekue Hamátpe.  Omopuʼã avei Bet-Horón yvatevogua ha Bet-Horón yvy gotyogua; koʼãva, táva oñeñangareko mbaretéva, ikorapy jere yvatéva, oguerekóva okẽ ha imbotyha,  avei táva Baalat ha umi táva ambue, oñeñongatuhápe hiʼupyrã, opa umi táva oñeñongatuhápe kárro ñorãirõrã ha kavaju kuéra ha opa umi táva omopuʼãse vaekue Jerusalénpe, Líbanope ha opa henda rupi oĩva ipoguýpe.  Umi hitíta, amorréo, hevéo, ferezéo ha jebuséo opyta vaekue, ndahaʼéiva Israelgua,  heʼise, iñemoñare kuérape opyta vaekue upe tetãme, ha umi Israelgua ndojukái vaekue, Salomón oguereko tembiguái ramo ha omombaʼapo tembiapo pohýipe ha péicha oiko hikuái koʼagãite peve.  Israel guápe katu ndoguerekói tembiguái ramo; chupe kuéra oiporu ñorãirõha yvy rupi, kárro ári, kavaju arigua ramo, ha koʼãva ruvicha ramo.  Uru kuéra Salomón oguerekóva, 250 vaekue.   Salomón oguerova faraón rajýpe David Távagui pe óga guasu haʼe omopuʼã vaekuépe chupe guarã, heʼígui hembireko ndoikói vaerãha David, Israel ruvicha, róga guasúpe. Umi Tupã karameguã oĩ hague rupi niko oñemboyke Ñandejárape guarã.   Salomón oikuaveʼẽ jepi Ñandejárape mymbahapy  ijaltar  ári haʼe omopuʼã vaekue tupao rokẽ renondépe,  umi ára oñekuaveʼẽ haguãme, Moisés rembiapoukapy heʼiháicha: pytuʼuha árape,  jasy pyahu aretépe  ha umi mbohapy aretépe oñemomorãva áño jerére: pe mbuja oñembovuʼỹva, pe Semána kuéra ha pe Enramadaguy.   Omoĩ avei, oipota haguéicha itúva David, mbaʼéichapa ojopyrúta paʼi kuéra hembiapópe ha levíta kuéra purahéipe ha paʼi ñepytyvõme. Avei mbaʼéichapa ojopyrúta okẽ nguéra rerekua, upéicha oipota haguére itúva David, karai marangatu.  Upéicha ndojeíri hikuái arakaʼeve mburuvicha guasu David omoĩ vaekuégui ojapo haguã paʼi, levíta ha mbaʼe repyeta rerekua kuéra.  Opa mbaʼe Salomón ojapo vaerã ojejapo, upe ára guive oñemoĩ hague tupao pyenda, oñemoguahẽ meve huʼãme. Tupao ojejapopaite hekópe.   Upérõ Salomón oho umi héravape Esión-Guéber ha Elat, yguasu rembeʼýpe, Edom retãme.  Hiram, iñorãirõha ruvicha kuéra rupi, oguerahauka chupe ygára guasu ha kuimbaʼe hembiguairã, oikuaáva pe yguasu; umíva oho Salomón ñorãirõha ruvicha kuéra ndive ha oguahẽ upe Ofir héravape ha upégui ogueru haimete 15.000 kílo óro ha ogueraha mburuvicha guasu Salomónpe. Mburuvicha guasu kuñáva Sabá  pegua ohendu Salomón herakuã guasuha ha oho Jerusalénpe oikuaa haguã mbaʼeichaite pevépa iñarandu, ha ogueraha mbaʼe porandu hasýva ojejora haguã. Omimbipa oguahẽvo, ikaméllo kuéra henyhẽ mbaʼe ryakuã porã, heta eterei óro, pláta ha ita jeguágui. Oguahẽ rire Salomón rendápe oporandu chupe opa mbaʼe oporanduse vaekue,  ha Salomón heʼi chupe mbaʼépa heʼise opa umi mbaʼe haʼe oikuaaséva. Peteĩ mbaʼénte jepe chupe oporandúva, ndaipóri haʼe oikuaaʼỹva.  Mburuvicha guasu kuñáva, ohechávo mbaʼeichaitépa Salomón Iñarandu, ha pe óga guasu haʼe omopuʼã vaekue,  umi tembiʼu imesa pegua, umi mburuvicha kuéra koty, hembiguái kuéra reko resãi guasu ha ijao jegua, umi kaguy tykuaha ha umi ao oiporúva haʼe kuéra, umi mymbahapy  oñekuaveʼẽva tupaópe, ijurujái opytávo,  ha heʼi mburuvicha guasu Salomónpe: “Pe ahendu vaekue che retãme ne rembiapokue ha ne arandu rehegua, añete raʼe;  koʼágã ikatúma arovia aju haguére ahecha che resa tee rupi. Ahecha kuaa noñemombeʼúi hague chéve mbyterénte jepe upe oĩvagui. Heta etereive mbaʼe reikuaa raʼe pe che ahendu vaekuégui.  Ovyʼaiténepa hína umi ne rembireko ha ne rembiguái kuéra oĩ mantéva nde ykére ha ohendúva ne ñeʼẽ henyhẽva arandúgui!  Tojererohory Tupã nde Jára nde rayhu vaekue ha ne moĩ iguapyhápe! Ohayhúgui Israélpe Tupã nde Jára ha omombarete haguã chupe opa árape guarã, ne moĩ huvicha guasúrõ, reisãmbyhy haguã hekópe chupe kuéra reiporúvo tekojoja!”   Upéi omeʼẽ Salomónpe 3.960 kílo óro, ha heta eterei mbaʼe ryakuã porã ha ita jegua. Arakaʼeve noguahẽi Israélpe hetaite mbaʼe ryakuã porã ogueru haguéicha mburuvicha guasu kuñáva mburuvicha guasu Salomónpe.   Upéva ári, Hiram ha Salomón rembiguái kuéra ogueru vaekue óro Ofírgui, ogueru avei upégui yvyra poravo pyre ha ita jegua.  Umi yvyra Salomón heʼi ojeporu haguã tupao ha mburuvicha guasu róga apópe ha ojapouka avei chugui mbaraka, árpa ha mbaʼepu. Arakaʼeve ndojehechái vaekue mbaʼeve koʼãichagua Judá retãme.  Mburuvicha guasu Salomón omeʼẽ avei mburuvicha guasu kuñáva Sabá peguápe opa mbaʼe haʼe oipota vaekue, omyengovia rire chupe ijopóire. Upe rire pe kuña oho jey hetãme hembiguái kuéra ndive.   Pe óro Salomónpe oguahẽva áño jerére ohupyty 22.000 kílo rupi,  ojepapaʼỹre umi pira pire ohepymeʼẽva ñemuhára ha mombyrygua, hetã rupi ohasáva. Upéva ári opa mburuvicha guasu Arabia pegua ha umi sãmbyhyhára oĩva pe tetãpýre ogueru óro ha pláta Salomónpe.  Mburuvicha guasu Salomón ojapouka avei 200 ñorãirõha rete moʼãha óro ha peteĩ-teĩme ojeporu 6 kílo.  Ojapouka avei 300 tete moʼãha óro michĩvéva ha peteĩ-teĩme ojeporu 3 kílo rasami óro, ha opa umíva omoĩka pe óga guasu héravape “Kaʼaguy Líbano”.  Ojapouka avei peteĩ guapyha tuicha elefánte rãinguégui ha ombyapeka oroitépe.  Pe guapyháre oja 6 jupiha ha peteĩ pyenda óro, mokõive ijyképe pe guapyha oguereko ijyva ha umíva ykére oĩ león raʼãnga.  Oĩ avei 12 león raʼãnga ñemboʼyhápe peteĩ-teĩ umi 6 jupiha apýrape. Peichagua arakaʼeve ndojejapói vaekue mamove!  Opa umi kópa oiporúva mburuvicha guasu, órogui meme vaekue ha óro meme vaekue avei opa tembiporu óga guasu “Kaʼaguy Líbano” pegua. Plátagui ndaipóri mbaʼeve, Salomón oisãmbyhy aja ndojehecha ramo guasúigui pe pláta.  Umi ygára guasu mburuvicha guasu mbaʼéva oho jepi Társispe, Hiram rembiguái kuéra ndive, ha ou jey jepi mbohapy áño rire oguerúvo heta óro, pláta, elefánte rãingue, kaʼi ha pávo real.   Mburuvicha guasu Salomón ipira pire hetave ha iñaranduve opa mburuvicha guasu yvy ariguágui.  Mburuvicha guasu kuéra opa rupigua ohechase chupe ha ohenduse pe arandu Tupã omeʼẽ vaekue chupe,  ha opa umíva ogueraha chupe áño jerére jopói ramo: opaichagua óro ha plátava, ao, tembiporu ñorãirõrã, mbaʼe ryakuã porã, kavaju ha mburika.   Salomón oguereko 4.000 kavaju róga, ikavaju kuéra ha ikárro kuérape guarã, ha 12.000 kuimbaʼe kavaju arigua.  Umívape haʼe omoĩ táva kuérape oñeñongatuhápe kárro ñorãirõrã ha Jerusalén pegua mburuvicha róga guasúpe oñangareko haguã mburuvicha guasúre.  Salomón oguereko ipoguýpe opa mburuvicha guasu oĩvape ysyry guasu Éufrates guive filistéo retã meve ha Egipto rembeʼy peve   Haʼe rupi, pláta ha óro ytýicha heta Jerusalénpe,  ha umi kuriʼy heta, hetaháicha ígo kaʼaguy umi ñúre.  Kavaju kuéra Salomón peguarã ojegueru Egipto ha opa tetãgui.   Salomón rekovekue, iñepyrũ guive ipaha peve, ojehai maranduhára  Natán kuatia ñeʼẽme, Ahías upe Siló pegua marandúpe ha umi mbaʼe heʼi vaekuépe maranduhára Iddo oñeʼẽ ramo Jeroboam Nabat raʼýre.  Salomón oisãmbyhy Jerusalénpe Israel ruvicha guasúrõ 40 áño pukukue,  ha omano rire oñeñotỹ itúva David távape. Upéi oisãmbyhy hendaguépe itaʼýra Roboam. Che Pablo, ajerure peẽme Cristo mborayhu ha ipyʼa porã rupi, peje ramo jepe che rehe, aimérõ pende apytépe che pyʼa kangyha, ha mombyry ramo katu che mbareteha,  ajerure peẽme, ágã ahávo pohecha, aikotevẽʼỹ haguã che mbarete umi heʼívape che rehe, aikoha yvypóra rekópe. Cháke aime hína ambohovái haguãicha chupe kuéra.  Yvypóra ramo jepe, ndaikói yvypóra rekópe.  Ha ndahaʼéi añorãirõva umi mbaʼe yvypóra oiporúva oñorãirõ haguã reheve. Che añorãirõ Tupã pokatu rupi, ikatúva omboguarara yvýre umi óga mbarete. Ha upéicha ahundi opa mbaʼe ojeʼéva,  ha opaichagua juru atã ojokoséva ani haguã ojekuaa Tupãme. Opa yvypóra remiandu amoĩ Cristo poguýpe iñeʼẽ rendu haguã chupe,  ha aime amoĩ haguãicha hendaguãme oimeraẽva iñeʼẽ renduʼỹvape, peẽ pene ñeʼẽ rendu vove hekópe.   Peẽ niko pemaʼẽ opa mbaʼére ijapére reínte. Oime ramo heʼíva ijehe Cristo mbaʼeha, tekotevẽ oikuaa che avei Cristo mbaʼeha.  Ha che ajetuʼu ramo jepe che pokatúre, ndarekói mbaʼérepa atĩ haguã upévare, ko Ñandejára voi omeʼẽ vaekue chéve ko pokatu, pomopuʼã haguã, ndahaʼéi pombyai haguã.  Ndaipotái avave oimoʼã aporomongyhyjeseha che kuatiañeʼẽ nguéra rupi.  Oĩ heʼíva che pohýi ha che mbareteha che kuatiañeʼẽ nguérape, ha aime jave pende apytépe che pyʼa kangy ha na ñeʼẽ kuaaiha.  Umi péicha oimoʼãva tekotevẽ oikuaa, umi mbaʼe haʼéva mombyry guive, ajapotaha aimévo pende apytépe.   Nahiʼãinte jepe chéve añembojoja umi oñembotuvichávare, térã ajerereko haʼe kueraichagua ramo. Haʼe kuéra voi omoĩ mbaʼéichapa oikóta, ha upévare haʼe kuéra oñohaʼã, ha péicha rupi ojavy.  Che katu, ndaʼéi che jehe mbaʼeve hendapeʼỹ. Tupã heʼi chéve mamoite pevépa ambaʼapo vaerã. Ha haʼe oheja roguahẽvo pene rendápe Coríntope.  Upévare nasẽi che rendaguãgui, upéicha vaerã moʼã niko naiméi rire pende apytépe. Che raẽvete araha vaekue peẽme Cristo marandu porã.  Ha nañembotuichái ambue rembiapokuére, asẽvo che rendaguãgui. Upéva rangue ahaʼarõ ikatúne haguã ambaʼapove pende apytépe, peẽ pekakuaavévo pehóvo pende jeroviápe. Opáichavo, asẽʼỹre che rendaguãgui.  Ahaʼarõ avei aipysovévo che rembiapo, amyerakuã haguã marandu porã pe peẽ peimeha mboypýri, aikeʼỹre kokue che mbaʼeʼỹvape, ani haguã añembotuicha ambue rembiapokuére.   Oĩrõ oñembotuichaséva, toñembotuicha Ñandejára rehe.   Ndahaʼéi pe oñembotuvichávape ojererohory vaerãva, pe Ñandejára omoĩ porãvape katu. Pehejamína ta che tarova sapyʼaite. Tañeʼẽmi itarova vaicha.  Che rakateʼỹ etereíko pende rehe hakateʼỹháicha Tupã. Che niko pomeʼẽ vaekue, peteĩ kuñataĩ imarãʼỹvaicha, pemenda haguã peteĩre añónte, upéva hína Cristo.  Opáichavo, mbói ombotavy haguéicha Évape,  akyhyje avei peẽme pene mbotavýrõ guarã, ha oipeʼa pende pyʼágui pe mborayhu añetegua ha imarãʼỹva peñandúva Crístore.  Peẽ pehendu vyʼapópe, oimeraẽvape oñeʼẽ ramo peẽme peteĩ Jesús rehe, ndahaʼéiva upe che amyerakuã vaekue, térã perohory peteĩ espíritu ndahaʼéiva upe pehupyty vaekue, térã peteĩ marandu porã ndahaʼéiva upe perovia vaekue.  Che katu, nañandúi che michĩveha mbaʼevépe umi peẽ perekóvagui “apóstol guasúrõ”.  Nda che katupyrýi ramo jepe che ñeʼẽme, nda upéichai hína che mbaʼe kuaápe. Kóva ahechauka mante vaekue peẽme opa che rembiapópe.  Oiménepa raʼe ajapo vai amyerakuãvo peẽme Tupã marandu porã ajerureʼỹre peẽme mbaʼeve, añemomichĩvo che, pombotuicha haguã peẽme?  Aipeʼa vaekue viru ambue Jesucristo iglésiagui, heseve ikatu haguã aiko pene rembiguáirõ.  Ha pende apytépe aiko aja naikotevẽi vaekue che pohýi pene ndive pemeʼẽ haguã chéve aikotevẽva. Ñane pehẽngue kuéra ou vaekue Macedóniagui niko omeʼẽ vaekue chéve che remikotevẽrã.  Añehaʼã vaekue ani haguã che pohýi pene ndive, ha upéicha ajapóta ahávo.  Aikuaa porãháicha ndajavyiha haʼévo aikuaaha Cristo ñeʼẽ, upéicha avei aikuaa porã ndaipóri moʼãiha Acaya tuichakue oipeʼáva che hegui ko vyʼa arekóva.  Mbaʼérepa añeʼẽ upéicha? Oiménepa ndapohayhúigui mbaʼe? Tupã oikuaa porã pohayhuha!  Ajapóta gueteri ahávo upe ajapóva, ajuru mboty haguã umi chéicha oñembotuichasévape.  Umíva niko apóstol guaʼúnte, japúpe ohasáva Cristo apóstol ramo.  Upévako ndajahecha ramói vaerã. Sataná voi niko oñemondéva Tupã remimbou  omimbipáva ramo.  Ha upévare, hembiguái kuéra avei oñehaʼã ojechauka pe hekopegua ojapóva ramo. Ha umíva opa vaerã, hembiapo kuéra rekoitépe.   Haʼe jey peẽme ani haguã avave oimoʼã che tarovaha. Opáichavo, haʼe kuéra upéicha oimoʼã ramo, tañeʼẽmi chupe kuéra itarova vaicha, ikatu haguã che avei añembotuicha michĩmi,  peichagua ñembotuicha jepe niko, itarováva ñeʼẽ uvei, ndahaʼéi ñeʼẽ Ñandejára omoporãva.  Oĩ rupi hetaite oñembotuicháva imbaʼe porã nguérare, tañembotuichami mbaʼéna chave.  Peẽ pene arandu eterei ha mbaʼeve ndapejéi umi itarovávape,  mbaʼeve ndapejéi umi pende rerekóvape hembiguáirõ, pene ndive ojopýva, pene mbotavýva, pende apoʼíva, pende rova petévape.  Atĩrõ jepe haʼe haguã, che kangy eterei vaekue ajapo haguã upéicha pende rehe! Ambue kuéra hova atã ramo ojejapo haguã, ta che rova atã ha ta che tarovami che ave.  Hebréopako haʼe kuéra? Che avei. Israelguápako? Che avei. Abraham ñemoñare? Che avei.  Cristo rembiguái? Chéma katu, añeʼẽ ramo jepe itarova vaicha haʼévo péicha. Ambaʼapove vaekue chugui kuéra, hetave añemyakãsã vaekue chugui kuéra,  añenupãve vaekue chugui kuéra, ha hetave jey aime vaekue amano haguãicha.  Judío kuéra che nupã vaekue 5 jey, oity che apére 39 teju ruguái.   Mbohapy jey che nupã vaekue yvyrápe  ha peteĩ jey che mboʼita vaekue.  Mbohapy jey hoʼyguy vaekue várko che aha hague. Ha aimete ajahoga ahasávo peteĩ pyhare ha peteĩ ára pukukue yguasu mbytépe.  Opa rupi aiko vaekue heta jey, ha vaípe ajecha vaekue ysyry kuéra rupi, mondaha paʼũme, che retãgua apytépe,  mombyrygua paʼũme.  Vaípe ajecha vaekue avei táva kuéra rupi, ñu rupi, yguasúpe, che pehẽngue guaʼúva paʼũme.  Heta tembiapo ha jehasa asy aropuʼaka vaekue. Heta jey ahasa vaekue akeʼỹre, arohasa vaekue ñembyahýi ha yuhéi. Heta jey ndakarúi vaekue, heta che roʼy ha che opívo vaekue.  Opa koʼã mbaʼe ári, ára koʼẽre ipohýi che apére jepyʼapy opa Jesucristo reroviaháre.  Oimérõ hasýva, che avei che rasy. Oimérõ hapichápe oitýva angaipápe, che pochy hendy.  Tekotevẽta ramo añemombaʼe guasu, tañemombaʼe guasu umi mbaʼe ohechaukávare che kangyha.  Tupã, Ñandejára Jesucristo ru, oñemombaʼe guasu vaerã opa ára, haʼe oikuaa nda che japuiha.  Aimérõ guare Damáscope, sãmbyhyhára, mburuvicha guasu Aretas rembijokuái, omoĩ vaekue ñorãirõhára táva rokẽme che myakãsã haguã.  Ha oĩ vaekue che mboguejýva ajakápe peteĩ tápia ári rupi, ani haguã haʼa ipópe. Mbaʼeve nañanohẽi ñañeʼẽ porãrõ ñande jehe. Opáichavo tekotevẽ añeʼẽ umi mbaʼe ahecha ha oikuaauka vaekue chéve Ñandejára.  Aikuaa peteĩ Cristo moirũhárape, ojapo 14 áño ojereraha hague yvága mbohapyhápe. Ndaikuaái hetépepa térã ijespíritupe, upéva Tupã oikuaa.  Ha aikuaa upe kuimbaʼépe (hetépepa térã ijespíritupe ndaikuaái, Tupã mante oikuaa),  ojereraha hague vyʼa rendápe ha upépe ohendu ñeʼẽ ñemimby, avaveichagua yvypóra ikatuʼỹva omombeʼu.  Upeichagua yvypórare ikatúne añembotuicha. Che jehe katu ndarekói mbaʼérepa añembotuichávo, ndahaʼéi ramo che kangy haguére.  Opáichavo, añembotuichase ramo, upéva ndahaʼéi chéne itarováva rembiapo, añeteguávantene. Upéicharõ jepe ndajaposéi, ani haguã avave che apo tuichave upe ohechávagui che rehe, térã ohendúvagui che hegui,  ahecha ha ahendu haguére umi mbaʼe guasuetéva. Upévare, ani haguã che voi aimoʼã che mbaʼeguasuveha pe haʼévagui, areko che retére peteĩ ñuatĩ che kutúva, Sataná remimboúicha che rereko asýva.  Mbohapy jey ajerure vaekue Ñandejárape oipeʼa haguã che hegui ko jehasa asy.  Ñandejára katu heʼi chéve: “Che mborayhúnte upe reikotevẽva. Che pokatu niko ojechaukapaite ne kangykuépe.” Aipórõ, añemombaʼeguasuseve che kangýgui, oguapy haguã che ári Cristo pokatu.  Ha avyʼa avei che kangy ramo, ajejaʼo ramo, aikotevẽ ramo, ojekaguai ramo che rehe, ha opaichagua hasýva arohasáva Cristo rehehápe. Che kangyve ramo niko añandu che mbareteveha.  Itarováva reko aiporu kuri pene ndive, ha peẽ pejapouka chéve upéva. Peẽ hína peñeʼẽ porã vaerã moʼã che rehe, mbaʼevépe niko na che michĩvéi umi pende apóstol oñembotuichaitévagui. Jepéko che, na che porãi mbaʼeverã!  Umi jehasa asy aropuʼaka vaekue pochyʼỹre, umi mbaʼe hechapyrãva, jehecharamomby, mbaʼe ñaimoʼãʼỹva pehecha vaekue, ohechauka cheha apóstol añetegua.  Aipota peheja rei chéve oime rire pombopochy raʼe. Peteĩ mbaʼépente peẽ pene michĩve umi Jesucristo reroviaha ambuégui: che nda che pohýiri vaekue peẽme guarã!   Ambosakoʼíma hína che jeho mbohapyha pene rendápe. Koʼágã avei nda che pohýi chéne peẽme. Ndahekái pe peẽ perekóva, peẽmente poheka. Túva kuéra niko umi ombyaty vaerã viru itaʼýra kuérape guarã, ndahaʼéiri taʼýra itúva kuérape guarã.  Ha che, che pyʼaite guive, ameʼẽta opa arekóva ha añemeʼẽ jey-jeýta pende rehehápe. Pohayhuve haguére ára koʼẽre piko peẽ che rayhuʼivéta pehóvo?  Oiméne pehecha kuaa nda che pohýiri hague peẽme. Opáichavo, oĩ heʼíva pokarẽme poity hague ñuhãme.  Che piko ajopy vai raʼe pene ndive, umi peẽme amondo vaekue rupi?  Amondo vaekue Títope pende rendápe, ha hendive ambue ñane pehẽnguépe. Ojopy vai piko Tito raʼe pene ndive? Ndahaʼéi piko peteĩchante ha peteĩ espíritupente roiko vaekue pene ndive?   Ikatu mbaʼéko peimoʼã añemoĩ porãseha pene renondépe, ha ndaupéichai hína. Upéva rangue, añeʼẽ hína Tupã renondépe ha Cristo rérape. Ha opa koʼã mbaʼe, che pehẽngue kuéra pohayhu etéva, ajapo pomopuʼã haguã.  Akyhyje niko, aguahẽvo pene rendápe, ndapojuhúi ramo guarã che aipotaháicha, ha peẽ nda che juhúi ramo guarã peipotaháicha. Akyhyje oĩ ramo guarã ñorãirõ, pyʼa rasy, pochy, chentese, ñeʼẽ rei, jekaguai ojuehe, jejapo ha sarambi.  Akyhyje avei kóva ko che jehópe, Tupã che Jára che motĩ ramo guarã pende hegui, ha che mbojaheʼo heta pende apytépe guáre, are guivéma iñangaipáva, ha ndopoiséiva heko kyʼágui oñembohapo mbaretémava ipype kuéra. Kóva hína mbohapy jeyha ahátava pene rendápe. Opa mbaʼe oñemyesakã vaerã mokõi térã mbohapy mbaʼe rechahare ha mbaʼe renduhare renondépe.   Umi iñangaipa vaekuépe ha opavavépe, aime mombyry jave, amomarandu jey amomarandu haguéicha cheté voi aime ramo guare mokõi jeyha pende apytépe, aha jeývo pohecha ndaiporiahurereko moʼãiha avavéicha guápe.  Pehenduse niko Cristo oñeʼẽha che rupi. Ha Cristo naikangýi pene ndive, ohechauka uvei ipokatu pende apytépe.  Oñemosãingo vaekue niko kurusúre añete, ikangy ramo guáicha, opáichavo haʼe oikove Tupã pokatu rupi. Che, che kangy avei hendive. Ha jepevénte upéicha, aikovéta hendive Tupã pokatu rupi, pene rembiguairã.  Pemaʼẽna pende jehe pehecha haguã peime hatãpa pende jeroviápe, pejepyʼa raʼã peẽ voi. Ndapehecha kuaái piko Jesucristo oimeha pende pype, noiméi rire ramo ndaperopuʼakái raʼe upe pejepyʼa raʼã hague.  Opáichavo, ahaʼarõ pehecha kuaáne haguã che aropuʼaka hague.  Ha añemboʼe Tupãme ani haguã pejapo mbaʼeve ivaíva, ndahaʼéi pehechauka haguã osẽ porãha ore rembiapokue, peẽ pejapo haguã iporãva katu, haʼete ramo jepe nosẽ porãiva ore rembiapokue.  Ndaikatúi añemoĩvo pe añeteguáre, añetegua ndive mante ikatu aime.  Upévare avyʼa che kangy ramo, peẽ pene mbarete guive. Ha opa ára añemboʼéta pende rehe peiko haguã hekoitépe.  Ahai peẽme ko kuatia aha mboyve pohecha, ani haguã che ñeʼẽ pohýi aimévo pene ndive, aiporúvo pe pokatu Ñandejára omeʼẽ vaekue chéve pomopuʼã haguã, ndahaʼéi pohundi haguã.   Ipahávo, che pehẽngue kuéra, tapevyʼa joaite, ta pene marangatu, tapeñomokyreʼỹ, tapeiko jokupyty ha pyʼa guapýpe. Upéicharõ Tupã, mborayhu ha pyʼa guapy Jára, oĩta pene ndive.  Peñomomaitei ñohetũ marangatúpe. Opa pene pehẽnguéva jeroviápe pene momaitei.   Pytyvõ omeʼẽva Ñandejára Jesucristo, mborayhu oúva Tupãgui, ha jekupyty jahupytýva Espíritu Sántogui, toĩ pene ndive. Pablo, Cristo Jesús apóstol,  Tupã rembipota rupi, omomaitei ipehẽngue Timoteo ndive, Tupã iglésia oĩva táva Coríntope,  ha opa ambue ipehẽngue kuéra Acaya tuichakue.  Tupã ñande Ru ha Ñandejára Jesucristo tohekuavo ipytyvõ ha ipyʼa guapy pende ári.   Tojererohory Tupã, Ñandejára Jesucristo Ru, haʼe niko ñande poriahurereko ha ñane mbovyʼa mantéva.  Haʼe ñane mbovyʼa opa ñande rembiasa asýpe, ikatu haguã avei ñambovyʼa umi ohasa asývape, ñameʼẽvo chupe kuéra upe vyʼa haʼe omeʼẽva ñandéve.  Pe Cristo jehasa asykue ñane myenyhẽ mbaiteháicha ha jahasa asy hendive, upéicha avei Cristo rupi ñane renyhẽ mbaite vyʼágui.  Ore rohasa asy ramo, upéva peẽ pereko haguã vyʼa ha pesẽ jejopy vaígui. Ha Tupã ore mbovyʼa ramo, upéva avei peẽ pevyʼa haguã ha ikatu haguã peropuʼaka kyreʼỹ umi jehasa asy ore rohasáva.  Rojerovia mbarete pende rehe roikuaágui, pehasaháicha umi ivaíva, upéicha avei perekoha upe vyʼa.   Che pehẽngue kuéra, roipota peikuaa mbaʼeichaite pevépa rohasa asy rakaʼe Ásiape.  Ipohýi eterei rupi ore rembiasa, ndaikatu véima rogueropuʼaka, ha norohaʼarõ véima rosẽne haguã umívagui.  Roñeñandu rojererahárõ guáicha rojejuka. Opáichavo, upéva ore reko mboʼe vaekue ani haguã rojerovia ore jehénte, Tupã rehe añoite katu, upe omoingove jeýva omanóvape.  Ha Tupã ore peʼa vaekue, ore peʼáta ñemano rãinguágui. Rojerovia akóinte ore peʼataha rohóvo,  peẽ ore pytyvõ ramo peñemboʼévo ore rehe, heta avei omeʼẽtava ijaguije Tupãme, umi jehovasa rohupyty vaekuére.   Areko mbaʼérepa ajerovia haguã che jehe, ha upéva hína che pyʼa heʼíva chéve: aiko hague teko potĩme ha tova mokõiʼỹre opa rupi, ha pende apytépe raẽvete. Ndaiporúi yvy arigua arandu, ajerovia uvei Tupã pytyvõre.  Che kuatiañeʼẽ nguérape, upe oĩvante amoĩ peẽme, ha ndaipóri mbaʼeve ikatuʼỹva peẽ pemoñeʼẽ ha peikuaa. Ha ahaʼarõ, ikatúne haguã peikuaa porã,  peñepyrũma haguéicha peikuaa, peikuaapaʼỹrõ gueteri jepe, mávapa hína che, che rerohory haguã ou vove Ñandejára Jesús, che poguerohoryháicha avei.  Upéva raʼarõvo ahase moʼã vaekue pene rendápe raẽ, pombovyʼa haguã aháta haguére mokõi jey pohechávo.  Ahasase moʼã pene renda rupi ahakuévo Macedóniape,  ha ajukuévo upégui ave, ikatu haguã peẽ rupi ahasa upégui Judéape.  Oiméne piko namaʼẽ porãi raʼe ajapose ramo guare koʼã mbaʼe? Térã piko peimoʼã che rova mokõiha che rembiapópe, haʼévo ajaposeha upe ndajaposéiva hína?  Tupã oikuaa porã nda che rova mokõiri hague pene ndive.  Jesucristo Tupã Raʼy, upe Silvano, Timoteo ha che  romyerakuãha pende apytépe, ndahova mokõiri vaekue. Tupã, Jesucristo rupi, omeʼẽ vaekue iñeʼẽ opa árape guarã,  ipype niko oiko opa umi ñeʼẽ Tupã omeʼẽ vaekue. Upévare ñamombaʼe guasúrõ Tupãme jaʼe “Amén” Cristo Jesús rupi.  Tupã hína upe oréve ha peẽme, ñane mombaretéva ñane mopeteĩvo Cristo ndive ha ñane mboykéva imbaʼerã.  Oheja ñande rehe imbaʼe rechaukaha ha omoĩ ñande pyʼápe Espíritu Santo,  jajerovia haguã upe jahupytývare.  Ndahái ramo gueteri Coríntope, ajapose moʼã haguéicha, Tupã oikuaa porã, ha amoĩ che rekove ko haʼévare, ani haguã aha pojopy vai.  Ndaʼeséi niko hína peẽme mbaʼépa perovia haguã, poipytyvõsénte niko pevyʼave haguã. Pende jerovia rupínte voi niko peime hatã. Añembopyʼa peteĩ ndaha jeýivo pohecha, ani haguã aguahẽvo pomoñembyasy.  Che pomoñembyasýrõ, máva piko che mbovyʼáta ndahaʼéirõ peẽ, che voi pomoñembyasy vaekue?  Ahaírõ guare peẽme upe peikuaáva, upéva ajapo vaekue ani haguã aguahẽvo añembyasy umi che mbovyʼa vaerã moʼãre. Aikuaa porã niko che vyʼa pende vyʼanteha avei.  Ha ahaírõ guare peẽme upe kuatia, ajapo vaekue tuicha jepyʼapy ha angekói reheve, che resay che rováre. Upéicha ramo jepe, ndahaíri vaekue pomoñembyasy haguã, pehecha haguãnte mbaʼeichaite pevépa pohayhu.   Oĩ ramo peteĩ oporomoñembyasy vaekue, ndahaʼéi chéve añónte che moñembyasýva. Haʼete ku opa peẽme katu avei. Taʼéna péicha mbaʼe, ani haguã che ñeʼẽ pohyietei hese.  Chéve guarã ramo, iporãma pe ñemongavaju heta jurúgui ohendu vaekue.  Upévare tekotevẽ peheja rei chupe hembiapo vaikue ha peipytyvõ chupe, ani haguã ipyʼa tarova ojepyʼapy etereígui.  Ajerure peẽme aipórõ, pehechauka haguã pehayhuha chupe.  Ahaíma vaekue peẽme kóva, ko mbaʼére, aikuaaségui pene ñeʼẽ rendútapa opa mbaʼépe.  Ha upe peẽ peheja reívape hembiapo vaikue, che avei aheja rei. Ha pe che aheja reívape hembiapo vaikue, oimérõ ojeheja rei vaerã chupe, pende rayhupápe aheja rei hembiapo vaikue chupe Cristo renondépe.  Upéicha Sataná noñemotenonde moʼãi ñande rehe, jaikuaa porã eterei niko iñuhã.   Aguahẽvo Tróadepe amyerakuã haguã Cristo marandu porã, ojepeʼa chéve okẽ ambaʼapo haguã Ñandejárare.  Che katu ajepyʼapy ndajuhúi haguére che pehẽngue Títope. Upévare aheja chupe kuéra ha aha Macedóniape.   Ameʼẽ che aguije Tupãme che myakã rapuʼãva opa mbaʼépe Cristo rupi, ha che rupi oikuaaukáva iñeʼẽ, ku mbaʼe ryakuã porãicha opa rupi isarambíva.  Che niko ku insiénso ryakuã porãicha Cristo oikuaveʼẽva Tupãme, ha iñasãiva umi ivaívagui osẽ vaekue, ha umi oñehundíva apytépe ave.  Umi oñehundívape, ko insiénso ryakuã ojuka. Umi ivaívagui osẽvape katu, omoingove. Ha mávapa ikatu ojapo upéva?  Che ndaikói añemu Ñandejára Ñeʼẽre, heta ojapoháicha. Upéva rangue, añeʼẽ tova mokõiʼỹre Tupã renondépe, che haʼégui hemimbou ha ajoaju rupi Cristo ndive. Haʼe ramo koʼã mbaʼépa, peimoʼã añepyrũ jeymaha añemoĩ porã? Térã piko aikotevẽ kuatiañeʼẽ che moĩ porãva, térã ajerure vaerã peẽme peichagua kuatia, oimeháicha ojapóva?  Peẽ ñoite hína upe kuatiañeʼẽ che aikotevẽva, peteĩ kuatia ojehaíva che pyʼapýpe, opavave oikuaáva ha ikatúva omoñeʼẽ.  Ha ojekuaa porã peẽ haʼeha peteĩ kuatiañeʼẽ Cristo voi ohaíva ha ore rupi oñemeʼẽva. Peteĩ ñeʼẽ ndojehaíri vaekue kuatiárente,  Tupã oikovéva Espíritupe katu. Peteĩ ñeʼẽ noñemoĩri vaekue kuatiáre, yvypóra pyʼapýre katu.   Ajeroviávo Tupã rehe Cristo rupi, aikuaa porã kóva.  Ndahaʼéi niko che jehegui ikatúva ajapo mbaʼeve. Upéva rangue opa ikatúva ajapo Tupãguinte ou.  Haʼe niko che mbokatupyry aiko haguã Ñeʼẽ Ñomeʼẽ Pyahu rembijokuáirõ. Upe Ñeʼẽ Ñomeʼẽ Pyahu  ndoguapýi tembiapoukapy ári, Espíritu pokatu ári katu. Pe tembiapoukapy reheguáva niko oporojuka, pe Tupã Espíritu reheguáva katu oporomoingove.   Pe tembiapoukapy oporojukáva ha ojehai vaekue ita pehẽnguére oñemyerakuã ypy ramo guare, ojejapo vaekue mimbipápe. Ha umi Israelgua ndaikatúi vaekue omaʼẽ Moisés rováre, hendy mbarete etereígui upe mbaʼe mimbipa,  ogue jey vaerãva voínte.  Ñeʼẽ Ñomeʼẽ Pyahu ñemyerakuã katu, oguapýva Espíritu ári, koʼýte omimbipa vaerã.  Heʼise, omimbipa vaekue ramo pe tembiapoukapy ñemyerakuã oĩva ñande juka haguã, koʼýte omimbipáta, pe Tupã ñane mboheko jojaha ñemyerakuã.  Upe teko mimbipa yma guare ndahaʼe véima mbaʼeve oñembojoja ramo pe koʼágã guáre, omimbi etevéva chugui.  Ha omimbipa vaekue ramo upe ogue jey vaerãva, koʼýte omimbipavéta upe opa ára guarãva.   Upévare jajeroviágui, ñañeʼẽ kyhyjeʼỹre.  Ndajajapói Moisés ojapo haguéicha: Haʼe ojahoʼi vaekue hova  ani haguã Israelgua ohecha, ogue ramo upe opa vaerãva.  Haʼe kuéra katu ndoikuaaséi vaekue mbaʼeve koʼã mbaʼégui. Ha koʼagãite peve, omoñeʼẽ ramo hikuái pe Ñeʼẽ Ñomeʼẽ yma, upéva upe tova ahoʼiha, ojoko chugui kuéra ani haguã oikuaa, ndojepeʼái haguére chugui kuéra, pe Cristo rupi mante ikatúva ojepeʼa.  Koʼagãite peve, omoñeʼẽ ramo hikuái Moisés kuatiañeʼẽ nguéra, peteĩ tova ahoʼiha, ojahoʼi ipyʼa kuéra.  Ha peteĩ yvypóra ojevy ramo Ñandejára gotyo, upe tova ahoʼiha ojei chugui.  Ñandejára niko upe Espíritu, ha oĩháme Ñandejára Espíritu, upépe oĩ sãsõ.  Upévare opa ñandéva, ndajareko véimava upe ojahoʼi vaekue ñande rova, jajogua peteĩ mbaʼe jajehechahápe, ohechaukáva Ñandejára reko mimbipa. Ha oiko ohóvo ñande hegui ijoguaha,  jarekovégui jahávo heko mimbipa, ha upéva ojapo Ñandejára, haʼéva Espíritu. Upévare nda ore pyʼa kangýi, Tupã ore poriahurereko rupi omeʼẽ oréve ko tembiapo.  Ndorojaposéi mbaʼeve ñemiháme rotĩ ramo guáicha, nda ore rova mokõiri ha noromokarẽi Ñandejára Ñeʼẽ. Upéva rangue, añeteguávante roʼe, ha upéicha rojekuaauka opavavépe Tupã renondépe.  Ha pe marandu porã romyerakuãva oñemi ramo, upéva umi oñehundívape guarãnte.  Haʼe kuéra ndogueroviái, ko yvy arigua tupã guaʼu ombohesa ypytũgui chupe kuéra, ohechaʼỹ haguã Cristo heko mimbipáva, marandu porã hendy jajaipáva. Cristo niko peteĩchante Tupã oikovéva ndive.  Ore noroñemyerakuãi ore jupe, romyerakuã Jesucrístopente, Ñandejára ramo. Roʼe ore jehe pene rembiguainteha, Jesús rayhupápe.  Tupã voi, heʼi vaekue osẽ haguã pytũgui mbaʼe rendy,  omoĩ avei imbaʼe rendy ore pyʼapýpe, ikatu haguã roporohesape, roikuaaukávo Tupã reko mimbipa, ojajaipáva Jesucristo rováre.   Ko mbaʼe repy roguereko ore retépe, ojoguáva kambuchípe, jahechauka haguã pe pokatu guasuete ouha Tupãgui, ndahaʼéi ore hegui osẽva.   Ha upéicha, opa guio rojejopy vai ramo jepe, upéi rosẽ jey. Rojepyʼapy ramo jepe, nda ore pyʼa tarovái.  Oñepuʼárõ jepe ore rehe, ndorojehejái ore año, ore reity hikuái yvýre ha nda ore rundíri.  Mamo rohohápe rogueraha ore retépe Jesús mano, ikatu haguã hekove avei ojechauka ñande pype.  Ore niko roikove aja, roime romano haguãicha Jesús rehehápe, ikatu haguã hekove avei ojechauka ore rete omano vaerãme.  Upéicha pe mano ombaʼapo ore pype, pende pype katu pe jeikove.   Ñandejára ñeʼẽ heʼi: “Arovia ha upévare añeʼẽ.”  Upéicha avei ore roguerovia ha upévare roñeʼẽ.  Roikuaa Tupã omoingove jey vaekue Ñandejára Jesúspe, ore moingove jeytaha avei oréve hendive, ha pene ndive ore rerahataha hendápe.  Opa koʼã mbaʼe ojehu vaekue ou porã haguã peẽme, ikatu haguã heta umi ohupytýva Tupã pytyvõ, ha heta avei umi omboaguijéva chupe, Tupãme oñemombaʼe guasu haguã.   Upévare, nda ore pyʼa kangýi. Ore rete ikuepa ramo jepe ohóvo, ore pype ore pyahuve arakoʼẽre.  Opa mbaʼe roguerohasáva ko yvy ári, ivevýi ha pyaʼe ohasa. Hapykuéri katu ogueru teko mimbipa opaveʼỹva, tuichaiteve ha hetaitevéva.  Ore niko noromaʼẽi upe ojehechávare, romaʼẽ ojehechaʼỹvare. Umi mbaʼe ojehecháva niko ohasa rei, umi ojehechaʼỹva katu opa árape guarã. Ñande jaikuaa, ko ñande rekove, ku óga yvy ári guáicha oñehunditaha. Ha jaikuaa pe óga oñembyai vove, Tupã oguerekoha ñandéve guarã yvágape, peteĩ óga oñembyaiʼỹva, ndojejapói vaekue yvypóra po rupi.  Upévare ñane pyʼambu jaiko aja ñande róga koʼágã guápe, hiʼánteguima jaiko ñande róga yvága guápe.  Upévare, ojepeʼa ramo jepe ñande hegui ko ñande ao, ndajapyta moʼãi opívo.  Jaiko aja ñande róga vakapípe ñane pyahẽ, ndajaipotáigui ojepeʼa ñande hegui, jaipota uvei oñemondénte ñande rehe upe ipyahúva, ikatu haguã pe omano vaerãva hekovia pe jeikove ipyahúvare.   Ha Tupã voi upe ñane mokyreʼỹva upevarã. Omeʼẽ niko ñandéve pe Espíritu Santo, jajerovia haguã jahupytytaha upe jahupyty vaerãva.   Upévare jajerovia mante. Jaikuaa jaikove aja ko ñande retépe, ñaimetaha mombyry Ñandejáragui.  Koʼágã ndaikatúi jahecha chupe, jaikónte jajeko jeroviáre.  Jajerovia ñande jehe, ha upévare ñaimese mombyry ñande retégui, jaha haguã jaiko Ñandejára ndive.  Upévare ñañehaʼã jajapo mante upe Ñandejára oipotáva, tañaime térã tañaimeʼỹ ñande retépe.  Opavave niko jaha vaerã Cristo rendápe,  haʼe ñane mbojovake ha omyengovia haguã peteĩ-teĩme iporã térã ivaíva ojapo vaekuére, hetépe oiko aja.   Upévare, jaikuaa rupi Tupãme ñambyaje vaerãha, ñañehaʼã jaroviauka yvypóra kuérape. Tupã che kuaa porã ha ahaʼarõ peẽ avei che kuaáne haguã.  Ndahaʼéiko roñepyrũ jeýmava roñemoĩ porã, roipotánte ore rerohory, ikatu haguã pereko peje vaerã umi omaʼẽva pe oka guio ojekuaáva rehénte, ha nomaʼẽi pe máva pyʼapýpe oĩvare.  Oimérõ ore tarova, Tupãme guarã hína upéva, ha nda ore tarovái ramo katu, peẽme guarã.  Cristo rayhu oñemombaʼe vaekue ore rehe, rohecha kuaa vove peteĩ omano hague opavavére ha, hendive, opavave omano hague.  Ha Cristo omano opavavére, ikatu haguã umi oikovéva ndoikove véima ijupe guarã, oikove haguã uvei upe hesehápe kuéra omano ha oikove jey vaekuépe guarã.  Upévare ore koʼágã noromaʼẽ véima avavére yvypóra rekópe. Ymave romaʼẽ vaekue péicha Crístore, koʼágã katu nahániri véima.  Aipórõ, pe ojoajúva Crístore upéva peteĩ tapicha ipyahúva. Umi yma guare ohasáma, ha umi ipyahúva katu oguahẽ.   Opa koʼãva, Tupã rembiapokue, Cristo rupi ñane moingo porã jey vaekue hendive voi, ha heʼi oréve romyerakuã haguã jeiko porã jey.  Heʼise Cristo rupi Tupã ñane moingo porã jey hague hendive, oheja reívo yvypóra angaipa, ha omeʼẽvo oréve iñeʼẽ ojeiko porã jey haguã hendive.  Ore hína, aipórõ, Cristo rembijokuái, heʼise, Tupã voi ojerureha upéva ore rupi. Aipórõ, Cristo rérape rojerure peẽme peiko porã jey haguã Tupã ndive.  Cristo ndojapói vaekue mbaʼeve ivaíva, opáichavo ñande rayhupápe Tupã oguereko vaekue chupe iñangaipáva ramo, jahupyty haguã teko marangatu Tupã omeʼẽva Cristo rupi. Néi, ore rombaʼapóva Tupãme guarã, rojerure peẽme ani haguã pembohasa rei upe pyʼa porã Tupã ohechauka vaekue.  Haʼe heʼi Ikuatiañeʼẽ Ñeʼẽme: “Ou porãrõ guare ndéve rohendu vaekue, ha hoʼa vaírõ guare ndéve roipytyvõ vaekue.” Koʼágã hína pe ñepytyvõha ára, ikatu haguã oñesẽ jejopy vaígui.   Ndorohechaukái tembiapo vai avavépe, ani haguã oñeñeʼẽ vai pe rojapóvare.  Upéva rangue, rohechauka opa mbaʼépe, ore Tupã rembiguaiha, rogueropuʼakávo pochyʼỹre jehasa asy, temikotevẽ, angekói,  ñenupã, koty ypytũ,  sarambi guasu, tembiapo pohýi, jekeʼỹ, ñembyahýi.  Rohechauka avei teko potĩ rupi, añetegua kuaa rupi, porohecha kuaa ha pyʼa porã rupi, Espíritu Santo oĩ rupi ore pype, mborayhu añetegua rupi,  ñemyerakuã añetegua rupi, ha Tupã pokatu rupi. Roñorãirõ haguã roguereko teko joja, tahaʼe raʼe rondyry haguã térã roñemoʼã haguã.  Sapyʼánte oĩ ore mombaʼéva, sapyʼánte rojeapoʼi. Sapyʼánte oñeʼẽ porã ore rehe, sapyʼánte oñeñeʼẽ vai. Ojeʼe ore rehe ore japuha, roʼe ramo jepe añeteguáva.  Rojeapo mombyrygua ramo, ajekuaa porãrõ jepe. Ha haʼete ku romanombotáva, roikove porã ramo jepe. Roñenupã, ha opáichavo ndorojejukái.  Haʼete ku ndorovyʼáiva ha akói rovyʼa. Haʼete ku ore mboriahúva ha romombaʼe reko hetápe. Haʼete ku ndoroguerekóiva mbaʼeve ha roguereko opa mbaʼe.   Che pehẽngue kuéra Corintogua, roñeʼẽ peẽme tova mokõiʼỹre, roipeʼapaite peẽme ore pyʼapy.  Ndoroiporúi pene ndive mbaʼeveichagua tova mokõi.  Rojerure peẽme aipórõ, peteĩ túva ojerureháicha taʼýra kuérape, peipeʼa haguã oréve pende pyʼapy, ore rojapo haguéicha pene ndive.   Ani peñemoĩ umi ogueroviaʼỹva ykére. Ndaikatúi oñoirũvo pe heko jojáva ha pe heko jojaʼỹva, pe hesakãva ha pe iñypytũva.   Mbaʼéicha piko oikóta peteĩ ñeʼẽme Cristo ha Sataná, térã ogueroviáva ha ogueroviaʼỹva?  Mbaʼe piko oguereko ojapo vaerã oñondive Tupã iglésia umi taʼãnga rei ndive? Ñande hína Tupã oikovéva róga,  haʼe voi heʼi haguéicha: “Aikóta ijapytépe kuéra, chéta Tupã Ijára, haʼe kuéra katu che retãguáta.”   Upévare heʼi avei Ñandejára: “Pesẽ ijapytégui ha pejei chugui kuéra. Ani pepoko mbaʼeve ipotĩʼỹvare.  ,  Upévo che poguerohorýta,   che haʼéta pende ru ha peẽ che raʼy ha che rajy kuérata. Péicha heʼi Ñandejára ipuʼakapáva.” Aipórõ che pehẽngue kuéra, koʼãva hína umi ñeʼẽ meʼẽ jarekóva. Upévare tekotevẽ ñane potĩ opa mbaʼe ikatúva ñane mongyʼágui, ñande retépe ha ñande espíritupe, ha Tupã ñembyajépe ñañehaʼã jahupyty teko marangatu oĩmbaitéva.   Pemeʼẽkena chéve che rendaguã pende pyʼapýpe. Avave ndive na che añái vaekue, avavére ndajapói ivaíva, avave ndive ndajopýi vaekue.  Ndaʼéi kóva akaguaívo pende rehe. Haʼéma haguéicha peẽme niko, peime che pyʼapýpe jaikove ha ñamano haguã oñondive.  Añeʼẽ pene ndive kyhyjeʼỹre ha poguerohory eterei. Opa ahasa asy vaekue paʼũme, che renyhẽ kyreʼỹ ha vyʼágui.   Aguahẽ guive Macedóniape  ndarekói vaekue pytuʼu. Opa rupi katu ajuhu jepyʼapy. Che jerekuévo ñorãirõ, ha che pype kyhyje.  Tupã katu, omokyreʼỹ jeýva ojepyʼapývape, che mokyreʼỹ Tito oguahẽre.  Ha ndahaʼéi oguahẽrente, haʼe avei ikyreʼỹgui pende rehehápe. Haʼe omombeʼu mbaʼeichaitépa peẽ che rechase, peñembyasy ha pejepyʼapy che rehe. Opa umíva che mbovyʼavéntema.   Upe kuatiañeʼẽ ahai vaekue peẽme, pene moñembyasy vaekue ramo jepe, koʼágã nambyasýi upéva. Ambyasy vaekue ahechávo pe kuatiañeʼẽ pene moñembyasy hague sapyʼarã.  Koʼágã katu avyʼa, ndahaʼéi pomoñembyasy haguére, avyʼa pe ñembyasy pene mbojevy haguére Tupã gotyo.  Pe ñembyasy Tupãgui oúva niko ñane mbojevy Tupã gotyo, ha upéva ñande reraha ñasẽ haguã ivaívagui, ha ndaipóri ñambyasy vaerã. Pe ñembyasy yvypóragui oúva katu, oporogueraha manóme.   Pene ñembyasy ou vaekue Tupãgui. Pehechami mbaʼeichaitépa ogueru iporãva! Pene mokyreʼỹ ha pesẽ che rehehápe, pene mbopochy ha avei pene mongyhyje. Upéi peche rechase vaekue, pene rakateʼỹ che rehe ha peinupãse upe mbaʼe vai apoharépe. Koʼã mbaʼe rupi pehechauka napeñemongyʼái hague upe mbaʼépe.  Ha ahai ramo guare upe kuatiañeʼẽ, ndahaʼéi vaekue upe mbaʼe apohare térã upe haʼe okaguai haguerehápe. Ojekuaa haguã katu, Tupã renondépe, mbaʼeichaite pevépa pene rakateʼỹ che rehe.  Upéva che mbovyʼa jey vaekue. Upe che mbovyʼave vaekue katu Tito, ovyʼa etereíva. Opa peẽ niko pemokyreʼỹ jey chupe.  Che haʼéma vaekue Títope, ajerovia etereiha pende rehe, ha ndapyta vaíri.  Ha haʼe pende rayhuve, imanduʼárõ mbaʼéichapa peẽ pene ñeʼẽ rendu ha perohory eterei raʼe chupe.  Avyʼa ikatúgui ajeroviapaite pende rehe! Koʼágã che pehẽngue kuéra, amombeʼuse peẽme mbaʼéichapa ojechauka Tupã pyʼa porã Macedoniagua, Jesucristo iglésiape.   Ohasa asyve ramo jepe, ovyʼa. Ha imboriahuve ramo jepe, omeʼẽ oguereko heta ramo guáicha.  Che aikuaa omeʼẽ hague hikuái ipyʼaite guive, ikatu haguéicha. Ha hetave ikatúvagui omeʼẽ hague. Ijehegui kuéra,  ojerure jey-jey chéve aheja haguã chupe kuéra oike avei Jesucristo reroviaha kuéra Jerusalengua ñepytyvõrãme.  Ha hetave pe ahaʼarõ vaekuégui ojapo hikuái. Oñemeʼẽ niko hikuái Ñandejárape raẽ ha upéi chéve, Tupã oipotaháicha.  Upévare ajerure vaekue Títope ombyaty haguã pende apytépe ko tupãmbaʼe haʼe oñepyrũma vaekue ombyaty.  Peẽ niko pene tenonde opa mbaʼépe: jeroviápe, ñeʼẽ kuaápe, mbaʼe kuaápe, kyreʼỹme pejejokuaika haguã, ha mborayhúpe pe che ahechauka vaekue peẽme. Upéicha avei pene tenonde vaerã ko tupãmbaʼe meʼẽme.   Che ndaʼéi katuete peẽme pejapo haguã che haʼéva. Aipotánte peikuaa mbaʼéichapa ambue kuéra ikyreʼỹ, ija haguã avei peẽme pehechaukávo pehayhu añeteha pende rapichápe.  Peikuaáma niko Ñandejára Jesucristo, pende rayhupápe, mbaʼe rerekoha ramo jepe, oñemomboriahu hague, ikatu haguã oiko pende hegui mbaʼeta rerekoha imboriahukue rupi.   Iporã haguã peẽme, haʼéta peẽme mbaʼéichapa che ahecha: iporãve peẽme pejapo koʼágã pe pemoñepyrũ vaekue áño ohasa vaekuépe. Peẽme ndahaʼéi vaekue peñepyrũsénteva, tenondete voi katu peñepyrũ.  Koʼágã aipórõ, peẽme ikatuháicha, pemoguahẽ huʼãme upe pemoñepyrũ vaekue, upe kyreʼỹ pehechauka vaekue reheve peñemoĩ ramo guare pejapo.  Oĩ ramo añete omeʼẽséva, Tupã oguerohory pe ikatuháicha omeʼẽva. Tupã niko ndojeruréi pe jarekoʼỹva.   Ndahaʼéi peẽ pepyta vaerã peikotevẽ, peipytyvõvo pende rapichápe, peñembojojapa vaerã uvei katu.  Koʼágã peẽ pereko pe haʼe kuéra oguerekoʼỹva. Ágãnte haʼe kuéra oguerekóne peẽ perekoʼỹva, ha upéicha peiko jojapáne.  Heʼiháicha Ñandejára ñeʼẽ: “Pe omonoʼõ heta vaekuépe nahembýi, ha michĩ omonoʼõ vaekue noikotevẽi.”   Aguije Tupãme, omoĩ haguére Tito pyʼápe upe angekói che avei arekóva pende rehe.  Oguerohory niko pe ajerure vaekue chupe, ha haʼe voi pende apógui mbaʼérõ, koʼágã oho pende rechávo ijeheguiete.  Tito ndive amondo peteĩ ñane pehẽngue Jesucristo reroviaha kuéra oñeʼẽ porãha, ombaʼapo porã eterei haguére marandu porã rehehápe.  Ha upéi avei Jesucristo reroviaha kuéra oiporavo chupe oho haguã che ndive, ha che pytyvõ ko tupãmbaʼe ñemonoʼõ jajapóvape ñamombaʼe guasúvo Ñandejárape, ha jahechaukávo japoropytyvõseha.  Upéicha ajapo ani haguã oñeñeʼẽ vai che rehe ko tupãmbaʼe guasu ñambyatývare.  Ha upéicha añehaʼã ajapo iporãva, ndahaʼéi Ñandejára renondépente, yvypóra renondépe avei.   Umíva ndive amondo ambue ñane pehẽnguéva, ohechauka vaekue heta jey ikyreʼỹha, ha koʼyteve koʼágã, ojerovia etereígui pende rehe.  Títore haʼe kuaa che irũha, ha ombaʼapoha che ndive pende rehehápe. Ha umi mokõi ambue ñane pehẽnguére, Jesucristo iglésia omondóva, ombyajeha Crístope.  Ha Jesucristo reroviaha kuéra oikuaa haguã, pehechauka chupe kuéra pehayhuha añetehápe, ha ndajejavyiha ajeroviávo pende rehe. Pe tupãmbaʼe ñane pehẽngue kuérape guarãre, natekotevẽi añeʼẽve peẽme ko kuatiápe.  Aikuaáma niko pende pyʼa porãha. Manterei haʼéva Macedonia guápe, pe áño ohasa vaekue guivéma voi peẽ Acayagua peime hague peipytyvõ haguãicha, ha heta Macedonia guápe ombyetiaʼe pene kyreʼỹngue.  Upéicharõ jepe amondo koʼã ñane pehẽnguépe, ani haguã apyta vai ajerovia etereígui pende rehe, che manduʼávo ko mbaʼére. Haʼese, peime haguã upéicha rãicha añetehápe,  ani oĩ Macedoniagua ohóva che ndive, ha ojuhu peẽ napeimeiha upéicha. Upéva che motĩne, ajerovia eterei haguére pende rehe, ani haguã añeʼẽ upe ñemotĩ peẽme guarãvare.  Upévare voi ahecha tekotevẽha koʼã ñane pehẽngue oho raẽ pende rechávo, ha pene pytyvõ pemoĩmba haguã upe tupãmbaʼe peẽ pejévaekue. Upéicha, pe tupãmbaʼe pene mbaʼéva, oĩmbaitéta ohechauka haguã pende pojeraha, ndahaʼeiha pene rakateʼỹva.   Pene manduʼa kóvare: Pe oñemitỹ michĩva, michĩ omonoʼõta. Pe oñemitỹ hetáva, heta omonoʼõta.  Peteĩ-teĩ omeʼẽ vaerã ipyʼapýpe oñanduháicha, ombyasyʼỹre, oipota porãgui. Tupã niko ohayhu pe ipyʼaite guive omeʼẽvape.   Tupã ikatu omeʼẽ peẽme heta eterei mbaʼe iporãva, ikatu haguã opa ára pereko peikotevẽva, ha hemby ave, peipytyvõ haguã opaichagua tembiapo porãme.  Ñandejára Ñeʼẽme heʼi: “Hetaiterei mbaʼe mboriahúpe omeʼẽ, ipojera opa árape.”   Tupã niko omeʼẽ pe mbaʼe raʼỹi oñeñotỹva ha pe tembiʼu ojeʼúva.  Ha omeʼẽne peẽme opa peikotevẽva peñemitỹ haguã, omopuʼãne pende kóga ha ombohetavéne pene tupãmbaʼe monoʼõ.  Upéicha heta mbaʼe perekóta, ha ikatúta pemeʼẽ heta. Ha pe tupãmbaʼére, che rupi perahaukáva, ñane pehẽngue kuéra omeʼẽta ijaguije Tupãme.  Arahávo ko ñepytyvõ ñane pehẽngue kuérape, ndahaʼéi pe oikotevẽvante jaraháva chupe kuéra. Ñamokyreʼỹ avei chupe kuéra omeʼẽ haguã ijaguije Tupãme.  Ha haʼe kuéra oguerohorýne Tupãme. Ko ñepytyvõ niko ohechaukáta chupe kuéra, pene ñeʼẽ renduha upe Cristo marandu porã peroviávape. Haʼe kuéra avei omombaʼe guasúta Tupãme, na pene rakateʼỹire chupe kuéra ha opavave ndive.  Ha oñemboʼéta avei hikuái pende rehe ipyʼaite guive, Tupã ipyʼa porãite haguére pene ndive.  Ñameʼẽke ñande aguije Tupãme, omeʼẽ haguére ñandéve hetave ikatuhágui ñamombeʼu. Che, “Karai guasu” amomaitei upe iglésia Tupã oiporavo vaekuépe ha opa ipype oĩvape. Pohayhu añetehápe, ha ndahaʼéi cheño. Pene momaitei avei opa ojuhu ha oikuaáma vaekue pe añetegua.  Pohayhu pe añetegua jarekóvare ñande pyʼa ruguápe ha jarahátava ñane ndive opa ára guarã.  Tupã, Túva, ha Jesucristo, itaʼýra, tohekuavo pende ári imbaʼe porãngue, ha ta pende poriaruvereko ha ta pene mbopyʼa guapy, añetehápe ha mborayhúpe.   Tuichaite che mbovyʼa vaekue aikuaa ramo guare umi pende reheguáva  oikoha añete guápe, Tupã rembiapoukapy ohechaukaháicha jaiko vaerãha.  Koʼágã, che pehẽngue kuéra, ajerure peẽme jajoayhu haguã.  Ko tembiapoukapy ahaíva peẽme ndaipyahúiri, upe perekóma vaekuénte voi iñepyrũha guive. Ko tembiapoukapy ahaíva peẽme niko ndahaʼéi ipyahúva, upéva hína pe oñemoguahẽ vaekue ñandéve iñepyrũha guive.  Joayhu niko heʼise jaikove ohechaukaháicha Tupã rembiapoukapy, ha upéva, pehendúma haguéicha iñepyrũha guive, heʼise peiko vaerãha joayhúpe.   Cháke oiko ko yvy jerére heta oporombotavýva, oikuaaseʼỹva Jesucristo ou hague peteĩ yvypóra teérõ. Upe upéichava hína pe porombotavyhára ha pe Crístore opuʼãva.   Peñeñangarekóke, ani opa rei pene rembiapokue, ojehepymeʼẽ haguã katu peẽme hekoitépe.   Umi ohóva amo gotyove ha osẽva pe Cristo omboʼévagui, ndoguerekói hendive Tupãme. Ha umi opytáva pe Cristo omboʼévape, umívape oĩ Tupã, ha oĩ avei Taʼýra.   Oimérõ ohóva pende rechávo, ha noporomboʼéi Jesucristo oporomboʼe haguéicha, ani pemoguahẽ pende rógape, ha ani pemomaitei.  Cháke umi omomaiteíva umívape, omoirũ chupe imbaʼe vai apópe.   Heta mbaʼe areko haʼe vaerã peẽme, ha ndaʼeséi mbaʼeve kuatiañeʼẽ rupi. Ahaʼarõite ahávo pohecha ha añeʼẽ pene ndivete,  upéicha javyʼapa guasu haguã oñondive.  Tupã iglésia pende reheguáva, Tupã oiporavo vaekue avei, pene momaitei. Acab itaʼýra 70 Samáriape, upévare Jehú ohai kuatiañeʼẽ mburuvicha tavagua, myakãhára  ha Acab raʼy rerekua kuérape, ha heʼi chupe kuéra:  “Peẽ pereko hína pende ruvicha raʼy kuéra, ikavaju, ikárro, itáva oñemombaretéva ha hiʼárma kuéra. Oguahẽvo pende pópe ko kuatia,  Kóva omongyhyje eterei chupe kuéra, ha heʼi: “Mokõi mburuvicha guasu ndaipuʼakái hese, ha piko mbaʼe jajapóta ñande?”   Upérõ mburuvicha guasu róga rerekua, táva sãmbyhyhára, myakãhára ha taʼýra rerekua kuéra heʼika Jehúpe: “Ore roĩ ne ndive, rojapóta upe eréva ha noromoingo moʼãi ore ruvicha guasúrõ avavépe. Ejapo katu reipotaháicha.”   Jehú omondo jey chupe kuéra ambue kuatiañeʼẽ heʼíva: “Peẽ peĩ ramo che ndive ha pejapose ramo che haʼéva, peñakãʼo opa pende ruvicha raʼyrépe ha koʼẽrõ, koʼã hórape, peju che rendápe Jezreélpe.” Umi 70 mburuvicha guasu raʼyre oĩ tavagua karai guasu kuéra ndive, omongakuaa vaekue chupe kuéra,  ha oguahẽvo ipópe kuéra ko kuatiañeʼẽ, ojuka umi 70 kuimbaʼépe, omoĩ ajaka kuérape iñakãngue ha oguerahauka Jezreélpe.  Pe tembijokuái oguahẽvo heʼi Jehúpe: —Ogueru hikuái mburuvicha guasu raʼyre akãngue kuéra. Jehú heʼi: —Pemoĩ mokõi atýpe táva rokẽme ha peheja upépe koʼẽrõ peve.   Upe ára ambuépe osẽ Jehú, opyta ñemboʼyhápe ha heʼi opavavépe: —Pende rehe ndojái mbaʼeve. Chénte pe apuʼã vaekue che ruvicha rehe ha ajuka chupe; koʼãvape katu, máva ojuka?  Peikuaa porãke: opa mbaʼe heʼi vaekue Ñandejára Acab róga guáre, oikóta katuete. Ñandejaraite voi ojapo pe heʼi vaekue hembiguái Elías rupi.   Ha Jehú ojuka Jezreélpe  Acab rogagua rembyrépe, opa umi karai poguasu heseguáva, opa iñirũ etépe ha ipaʼi kuérape, ohejaʼỹre avave.   Upéi oho Samáriape ha tape rehe oguahẽ Ovecha Rerekua Kuéra Bet-Equédpe,  ha upépe ojotopa Judá ruvicha guasu Ocozías ryvy kuéra ndive. Jehú oporandu chupe kuéra: —Máva piko peẽ? Haʼe kuéra heʼi chupe: —Ore, Ocozías ryvy kuéra hína. Ha roju romomaiteívo mburuvicha guasu raʼy kuéra ha isy memby kuérape.   Upérõ Jehú heʼi iñirũ nguérape: —Pende pojái hese kuéra pejukaʼỹre. Jehú irũ nguéra ipojái hese kuéra ojukaʼỹre, ha ogueraha oñakãʼo chupe kuéra Ovecha Rerekua Kuéra Bet-Equed ykua ypýpe. 42 kuimbaʼe vaekue umíva ha ojejuka paite opytaʼỹre avave.   Jehú oho rire upégui, ojotopa Recab raʼy Jonadab ndive, oho vaekue hendápe. Jehú omomaitei ha heʼi chupe: —Reĩpa che ndive, che aĩháicha ne ndive? —Upeichaite katu, —heʼi Jonadab. —Jajopo pyhy aipo ramo, —heʼi Jehú. Jonadab oipopyhy ha Jehú ohupi chupe ikárrope,  heʼívo: —Che moirũ ha rehecháta pe ajapóva Ñandejára rayhupápe. Upéicha oho oñondive ikárrope.  Oikévo Samáriape, Jehú ojuka opa Acab ñemoñare opytáva gueteri. Ohundi ete voi chupe kuéra, Ñandejára heʼi haguéicha Elíaspe.   Upéi Jehú ombyaty opa Israel guápe ha heʼi chupe kuéra: —Acab omombaʼe guasuʼimi vaekue Baálpe, che katu amombaʼe guasuvéta chupe.  Upévare pehenói opa Baal maranduhára, mombaʼe guasuhára ha paʼi kuérape, opytaʼỹre avave, péina niko ambosakoʼi kuri peteĩ mymbajuka  guasu Baal rérape. Pe ndoúiva ojejukáta. Jehú katu omoĩ raʼe ko ñuhã ojukapa haguã Baal mombaʼe guasuhárape;  upevarã omoherakuãuka peteĩ vyʼa guasu Baal rérape ha péicha ojejapo.  Upéi omondo hembijokuái Israel pýre, ha opa umi omombaʼe guasúva Baálpe oguahẽ tupaópe. Ndaipóri ouʼỹva, ha upévare Baal tupao henyhẽte.  Jehú heʼi pe ao ñangarekohárape omeʼẽ haguã ao jegua opa umi Baal mombaʼe guasuhárape, ha haʼe ojapo upéicha.  Upéi Jehú ha Jonadab oike Baal tupaópe, ha Jehú heʼi Baal mombaʼe guasuhárape: —Peñehaʼãke ani oĩ pende apytépe avave Ñandejára mombaʼe guasuhára, Baal mombaʼe guasuhárante uvei toĩ.   Baal mombaʼe guasuhára oike tupaópe oikuaveʼẽ haguã mymbajuka ha mymbahapy.  Upe aja Jehú omoĩ okápe 80 kuimbaʼe, ha heʼi chupe kuéra: —Pe ohejáva oho peteĩ umi kuimbaʼe amoĩ vaekue ipópe, ojejukáta.   Oikuaveʼẽ rire mymbahapy, Jehú heʼi umi okápe oĩvape: “Peike ha pejuka paite, pehejaʼỹre avave!” Haʼe kuéra ojukapa kyse pukúpe, ha omombo upégui. Upéi oike Baal tupao rekohápe,  oguenohẽ umi yvyra poguasu oñemboykéva Baal peguarã ha ohapy.  Oity yvýre pe altar  ha Baal tupao, ha ojapo umívagui yty aty, oĩva gueteri koʼagãite peve.   Péicha Jehú oipeʼa Baal Israélgui.  Opáichavo ndopoíri umi tembiapo vaígui Jeroboam Nabat raʼy ojapouka vaekue Israel guápe. Akóinte haʼe omombaʼe guasu umi tóro raʼy óro, oĩva Dan ha Betélpe.   Ñandejára heʼi Jehúpe: “Rejapo haguére hekópe upe iporãva, rejapóvo Acab rogagua rehe che aipota haguéicha ite, ne ñemoñare kuéra oguapýta Israel guapyhápe, ñemoñare irundyha peve.”   Opáichavo Jehú noñehaʼãi ojapóvo ipyʼaite guive Tupã Israel Jára rembiapoukapy, ha ndopoiséi umi tembiapo vaígui Jeroboam ojapouka vaekue Israel guápe.   Umiha árape Ñandejára oñepyrũ omomichĩve Israel retã. Hazael ondyry Israelguáre opa guio:  Jordángui kuarahy resẽ gotyo guive ha opa Galaad, Gad, Rubén ha Manasés pukukue; ha Aroer guive, oĩva ysyry Arnón ypýpe, Galaad ha Basán reheve; opa umi guio ondyry.   Jehú rekovekue, opa mbaʼe ojapo vaekue, ha umi mbaʼe mombeʼupyrã, ojehai Israel ruvicha guasu kuéra kuatiápe.  Omano rire oñeñotỹ Samáriape ha oisãmbyhy hendaguépe itaʼýra Joacaz.  Jehú oisãmbyhy Israel 25 áño pukukue táva Samáriape. Atalía, Ocozías sy, oikuaávo imemby omano hague, oho ojuka opa Judá ruvicha guasu kuéra róga guápe.  Ha Joseba, mburuvicha guasu Joram rajyre, omboyke Ocozías raʼýpe, hérava Joás, umi ambue mburuvicha guasu raʼy ojejukávagui, ha omokañy Atalíagui peteĩ kotýpe imongakuaahára ndive. Upéicha ndojejukái.  Ha Joás okañy imongakuaahára ndive tupaópe 6 áño pukukue. Upe aja Atalía oisãmbyhy pe tetã.  Áño 7hápe Joiadá ohenoika ñorãirõhára ceretéo ruvicha kuérape ha omoinge chupe kuéra tupaópe haʼe oĩ háme. Upépe oñoñeʼẽ meʼẽ hendive kuéra Ñandejára rérape ha ohechauka chupe kuéra mburuvicha guasu raʼy Joás.  Upéi heʼi chupe kuéra: “Péicha pejapóta: pende apyte pegua mbohapýgui peteĩ, peñangarekóta mburuvicha guasu róga rehe pytuʼuha árape:  Upe ambue mbohapýgui peteĩ oĩta Sur rokẽme; ha pe ambue mbohapýgui peteĩ, tahachi cuartel rokẽ ikupe guápe. Upéicha peẽ peñangarekóta opa rupi mburuvicha guasu rógare.  Umi mokõi aty, osẽva mburuvicha guasu róga ñangarekógui pytuʼuha árape, oñangarekóta tupao rehe mburuvicha guasu ykére.  Peẽ pemongoráta mburuvicha guasúpe, peteĩ-teĩ hiʼárma ipópe, ha oikesévape pejukáta. Pemoirũta mburuvicha guasúpe mamo ohohápe.”   Mburuvicha kuéra ojapo opa mbaʼe heʼi vaekue paʼi Joiadá. Peteĩ-teĩ ogueraha imoirũha kuérape, umi hembiapóva tupaópe ha umi ojopyrúva pytuʼuha árape, ha oho paʼi Joiadá rendápe.  Paʼi Joiadá omeʼẽ mburuvicha kuérape kyse yvuku ha tete moʼãha David mbaʼekue oñeñongatúva tupaópe.  Upéi opa ñorãirõhára oñemoĩ hendápe, tupao yke sur guive ijyke nórte peve ha altar jerére, kyse yvuku ipópe, oñangareko haguã mburuvicha guasúre.  Upérõ Joiadá oguenohẽ mburuvicha guasu raʼýpe, omoĩ hese iñakãngora ha imburuvicha guasu jeguaka, ha oñohẽ rire hese ñandyry omoingo chupe mburuvicha guasúrõ. Upéi opavave ojepopete ha osapukái: “Víva mburuvicha guasu.”   Atalía ohendu umi sapukái oikóva, ha oho tupaópe oĩháme opavave.  Upépe ohecha mburuvicha guasúpe oñemboʼýva hína tupao horkon ykére, jepi guáicha. Ijykére oĩ ñorãirõhára ruvicha ha mbaʼe mbopuha kuéra. Opavave ovyʼa joa ha ombopu ituru kuéra. Upérõ Atalía omondoro ijao ha osapukái: —Oñepuʼã che rehe!   Paʼi Joiadá heʼi mburuvicha kuérape: —Penohẽ okápe ha pejuka, ha oĩrõ omoirũva chupe, pejuka avei. Anínte pejuka tupao ryepýpe. Ha paʼi heʼi haguére ani haguã ojuka pe kuñáme tupaópe,  omyaña hikuái Atalíape, ogueraha chupe pe kavaju oikeha rokẽ rupi mburuvicha guasu rógape, ha upépe ojuka.   Upéi Joiadá oñoñeʼẽ meʼẽ opa Judagua ha mburuvicha guasu ndive Ñandejára rérape, heʼívo haʼe kuerataha Ñandejára retã.  Upe rire ohopa hikuái Baal tupaópe ha oity yvýre, omonguʼipa ijaltar  ha itaʼãnga kuéra ha Baal paʼi Matán héravape ojuka hikuái altar renondépe. Upéi Joiadá omoĩ tahachi tupaópe.  Upérõ ogueraha mburuvicha, ceretéo, tahachi ha opa Judagua kuérape; ha oñondive omoirũ hikuái mburuvicha guasúpe tupao guive mburuvicha guasu róga peve, oikévo tahachi rokẽ rupi. Joás oguapy iguapyhápe,  ha opa tetãgua ovyʼa joa. Ha Atalía ojejuka haguére kyse pukúpe mburuvicha guasu rógape, pe táva opyta pyʼa guapýpe. Joás oguereko 7 áño oñepyrũrõ oisãmbyhy.  Kóva ojehu áño 7 oisãmbyhy haguépe Jehú, ha oisãmbyhy Jerusalénpe 40 áño pukukue. Isy héra Sibiá, Beerseba pegua.  Joás hembiapo porã Ñandejára renondépe, oheko mboʼe haguére chupe paʼi Joiadá.  Opáichavo ndojepeʼái umi tupã guaʼu tekoha kuéra, ha umi rupi maymáva akóinte oikuaveʼẽ imymbajuka  ha ohapy insiénso.   Ha oguahẽ pe áño 23 Joás oisãmbyhyha ha paʼi kuéra neʼĩra gueteri omyatyrõ pe tupao.  Upémarõ mburuvicha guasu Joás ohenói paʼi Joiadá ha ambue paʼi kuérape ha heʼi chupe kuéra: —Mbaʼére napemyatyrõi tupao? Águive tupao pegua pláta rerekua nomeʼẽ moʼã véima peẽme mbaʼeve ha pe pláta perekóva pemeʼẽ vaerã oñemyatyrõ haguã tupao.   Paʼi kuéra heʼi ndoguereko moʼã veimaha pe pláta oñemeʼẽva ha nomyatyrõ moʼãiha tupao.  Upérõ paʼi Joiadá ogueraha peteĩ karameguã, ombokua imbotyha ha omoĩ altar  ykére. Ha paʼi kuéra oñangarekóva tupao rokẽ rehe ogueraha upépe opa pe pláta ojererúva tupaópe.  Ohecha ramo hetamaha pe pláta oĩva karameguãme, ou jepi mburuvicha guasu pytyvõhára paʼi guasu ndive. Oipapa hikuái pe pláta oĩva tupaópe ha omoinge vosápe.  Oikuaa rire hetakue omeʼẽ jepi tupao myatyrõhárape. Haʼe kuéra ohepy meʼẽ umi ita kytĩha ha yvyra kytĩha ruvicha kuérape ombaʼapóva tupao ñemyatyrõme.  Avei omeʼẽ umi mbaʼapohárape ojogua haguã yvyra ha ita oñekotevẽva ha ojehepy meʼẽ opa mbaʼére.  Ha pe pláta ojereraháva tupaópe ndojeporúi ojejapo haguã kópa pláta, mbaʼe rendy mopotĩha, tása guasu, trompéta térã ambue tembiporu óro ha pláta.  Oñemeʼẽ uvei tupao myatyrõhárape.  Opáichavo noñeporandúi mbaʼéichapa ojeporu pe pláta ojejeroviágui hese kuéra.  Pe pláta oñemeʼẽva ojeheja rei haguã angaipa katu ndoje rerahái tupaópe, haʼégui paʼi kuérape guarã.   Umiha árape Siria ruvicha guasu Hazael ondyry Gat rehe ha oñemombaʼe hese; upe rire oho ondyry haguã Jerusalén rehe.  Ha Judá ruvicha guasu Joás ogueraha opa umi mbaʼe omboyke vaekue Ñandejárape guarã ijypykue Judá ruvicha guasu Josafat, Joram ha Ocozías. Ogueraha avei pe haʼe voi omboyke vaekue, opa pe óro ha pláta ojuhúva tupao ha mburuvicha guasu rógape ha omeʼẽka Hazaélpe. Upémarõ Hazael ojeheja Jerusalén ñemongorágui.   Joás rekovekue ha opa mbaʼe ojapo vaekue, ojehai Judá ruvicha guasu kuéra kuatiápe.  Mburuvicha kuéra opuʼã ñemi hese ha ojuka chupe Bet-Milópe oĩva Silá jeguejýpe.  Áño 23 oisãmbyhy haguépe Judá ruvicha guasu Joás Ocozías raʼy, Jehú raʼy Joacaz oñepyrũ oisãmbyhy Israel ha oisãmbyhy Samáriape 17 áño pukukue.  Hembiapo katu ivai Ñandejára renondépe, ojapo niko opa umi mbaʼe vai Jeroboam Nabat raʼy ojapouka vaekue Israel guápe, ha ndojeíri umívagui.  Upévare Ñandejára ipochy rendy Israelgua ndive ha are omeʼẽ chupe kuéra Siria ruvicha guasu Hazael ha itaʼýra Ben-Hadad pópe.   Upérõ Joacaz oñemboʼe Ñandejárape ha Ñandejára ohendu iñemboʼe, ohechágui mbaʼeichaite pevépa Siria ruvicha guasu oguereko asy Israel guápe.  Ha Ñandejára omeʼẽ Israel guápe peteĩ oipeʼáva chupe kuéra ivaívagui, ha upéicha rupi Israelgua ojei Siria po guýgui ha oiko jey pyʼa guapýpe hóga kuérape yma guaréicha.  Opáichavo ndopoíri tembiapo vaígui Jeroboam ojapouka vaekue Israel guápe, akóinte uvei ojapo ivaíva ha akóinte Astarté  raʼãnga oñemombaʼe guasu Samáriape.   Joacázpe opyta koʼã ñorãirõhárante: 50 kuimbaʼe kavaju arigua, 10 kárro ha 10.000 kuimbaʼe yvy rupigua, Siria ruvicha guasu ohundipa haguére chupe kuéra.   Joacaz rekovekue, umi mbaʼe ojapo vaekue ha imombeʼupyrã, ojehai Israel ruvicha guasu kuéra kuatiápe.  Omano rire oñeñotỹ Samáriape ha hendaguépe oisãmbyhy itaʼýra Joás.   Áño 37 oisãmbyhy haguépe Judá ruvicha guasu Joás, Joacaz raʼy Joás oñepyrũ oisãmbyhy Israel ha oisãmbyhy Samáriape 16 áño pukukue.  Hembiapo katu ivai Ñandejára renondépe, ndopoíri niko umi tembiapo vaígui Jeroboam Nabat raʼy ojapouka vaekue Israel guápe, akóinte uvei ojapo.   Joás rekovekue, umi mbaʼe ojapo vaekue, imombeʼupyrã, ha mbaʼéichapa oñorãirõ Judá ruvicha guasu Amasías ndive, ojehai Israel ruvicha guasu kuéra kuatiápe.  Omano rire Joás oñeñotỹ Samáriape Israel ruvicha guasu kuéra ndive, ha hendaguépe oisãmbyhy Jeroboam.   Eliseo hasy omano haguãicha, ha Israel ruvicha guasu Joás oho hendápe; hasẽ ha oñañuã chupe heʼívo: —Há che ru, che ru! Nde vaekue Israel peguarã peteĩ ñorãirõhára aty guasu mbaretéicha!   Eliseo heʼi chupe: —Ejapyhy guyrapa ha huʼy kuéra. Mburuvicha guasu ojapo péicha,  Ha Eliseo heʼi chupe: —Eñemoĩ epoi haguãicha peteĩ huʼy. Haʼe ojapo aja upéva, Eliseo omoĩ ipo mburuvicha guasu po ári,  ha heʼi chupe: —Eipeʼa pe ovetã omaʼẽva kuarahy resẽ gotyo. Mburuvicha guasu oipeʼa ha Eliseo heʼi chupe: —Koʼágã epoi! Mburuvicha guasu opoi pe huʼy ha upérõ Eliseo osapukái: —Ñandejára huʼy oporopeʼáva ivaívagui! Huʼy oporopeʼáva ivaívagui, Siria rehe ohóva! Afécpe nde puʼakáta sírio kuérare ha rehundíta chupe kuéra.   Upéi heʼi mburuvicha guasúpe: —Ejapyhy umi huʼy! Mburuvicha guasu ojapyhy ha Eliseo heʼi chupe: —Koʼágã embota pe yvy. Mburuvicha guasu ombota pe yvy mbohapy jey ha opyta.  Upérõ Eliseo ipochy hendive ha heʼi chupe: —Rembota rire pe yvy 5 térã 6 jey, rehundi ete vaerã moʼã sírio kuérape. Ágã katu mbohapy jevýnte nde puʼakáta hese kuéra.   Eliseo omano ha oñeñotỹ. Opa áño mondaha kuéra Moabgua oike jepi Israélpe,  ha peteĩ jey Israelgua oñotỹ jave peteĩ omano vaekuépe, ou umi mondaha ha opoi hikuái pe tetekue Eliseo tyvy kuápe ha okañy pyaʼe. Ha pe tetekue ojávo Eliseo kãnguekue rehe oikove jey pe omano vaekue.   Siria ruvicha guasu Hazael ojopy vai Israelgua ndive Joacaz oikove aja.  Ñandejára katu oiporiahurereko ha ombyasy chupe kuéra, ha imanduʼávo iñeʼẽ omeʼẽ vaekuére Abraham, Isaac ha Jacóbpe, omaʼẽ hese kuéra ha nohundiséi ha nomosẽséi chupe kuéra. Ha koʼagãite peve ndojapói gueteri.   Omano rire Siria ruvicha guasu Hazael, oisãmbyhy hendaguépe itaʼýra Ben-Hadad.  Upérõ Joacaz raʼy Joás, oipeʼa jey Ben-Hadádgui umi táva haʼe oipeʼa vaekue itúva Joacázgui ñorãirõme. Ha Joás ipuʼaka Ben-Hadad rehe mbohapy jey, ha oñemombaʼe jey Israel pegua táva kuérare. Áño mokõiha oisãmbyhy haguépe Israel ruvicha guasu Joás Joacaz raʼy, oñepyrũ oisãmbyhy Judápe Amasías Joás raʼy.  Amasías oguereko 25 áño oñepyrũrõ oisãmbyhy ha oisãmbyhy Jerusalénpe 29 áño. Isy héra Joadán, Jerusalengua.  Hembiapo iporã Ñandejára renondépe, ndahaʼéinte iporã itéva David itúva ypy kuéicha. Ojapo niko ojapo haguéicha itúva Joás,  ha ndojepeʼái umi tupã nguéra tekoha, akóinte oñekuaveʼẽháme mymba juka  ha ojehapyhápe insiénso.   Oñemombarete rire tetã sãmbyhyhárõ, ojukauka umi mburuvicha kuérape ojuka vaekue itúvape.  Ha ndojukaukái itaʼýra kuérape; Moisés kuatia ñeʼẽme oĩháicha niko Ñandejára heʼi vaekue: “Túva kuéra ndojejukái vaerã taʼýra kuéra rembiapo vaikuére, ha taʼýra kuéra avei ndojejukái vaerã túva kuéra rembiapo vaikuére. Peteĩ-teĩva omano vaerã iñangaipáre.”   Amasías vaekue pe ojukáva 10.000 Edomgua Juky Ñúme, oñemombaʼe Selá rehe ha ombohéra Jocteel, ha upéicha héra koʼagãite peve.  Upe rire heʼika Israel ruvicha guasu Joáspe, upéva Joacaz raʼy ha Jehú remineno: “Eju che mbohovái, tahechami nde rova!”  Joás katu heʼika chupe: “Peteĩ karaguata heʼika kuriʼy Líbano peguápe: ‘Emeʼẽ nde rajy che raʼýpe, tomenda hese’. Peteĩ tymba ñarõ Líbano pegua katu ohasa upe rupi ha opyrũmba pe karaguatáre.  Aikuaáko nde puʼaka hague Edom guáre, ha upéva nembojererovu. Rejererovu ramo jepe, epytánte nde rógape. Maerã piko rehekase nde jupe ha Judápe ivaíva?”   Amasías katu ndoikuaaséi mbaʼeve. Upérõ Joás osẽ ombohovái haguã Amasíaspe ha oguahẽ chupe Bet-Sémespe, opytáva Judápe.  Umi Judagua oguevi Israelgua renondépe ha isarambipa; peteĩ-teĩ oho jey hógape.  Israel ruvicha guasu Joás ipojái Judá ruvicha guasu Amasías rehe Bet-Sémespe, ha ogueraha Jerusalénpe. Oity pe táva tápia 180 métro pukukue, Efraín Rokẽ guive Hugua Rokẽ meve.  Upéi ipojái pe óro ha pláta oĩva ha opa mbaʼe tupao pegua ha mbaʼe repyeta mburuvicha guasu róga peguáre ha ogueraha rire avei karai kuéra ojerure haguã hese kuéra jehepy meʼẽ, oho jey Samáriape.   Joás rekovekue, opa mbaʼe ojapo vaekue, imombeʼupyrã ha iñorãirõ Judá ruvicha guasu Amasías ndive, ojehai Israel ruvicha guasu kuéra kuatiápe.  Omano rire oñeñotỹ Samáriape Israelgua ruvicha guasu ykére. Henda guépe oisãmbyhy itaʼýra Jeroboam.   Judá ruvicha guasu Amasías Joás raʼy, oikove gueteri 15 añove omano rire Israel ruvicha guasu Joás Joacaz raʼy.  Amasías rekovekue ojehai Judá ruvicha guasu kuéra kuatiápe.  Jerusalénpe oñepuʼã ñemi Amasías rehe, ha okañy Láquispe. Pepeve oñemuña ha upépe ojejuka.  Upéi ojereraha hetekue kavaju ári Jerusalénpe ha oñeñotỹ itúva kuéra ypykue ykére David távape.  Upérõ opa Judagua ogueraha Azaríaspe ha omoingo chupe mburuvicha guasúrõ itúva Amasías rendaguépe. Azarías oguereko upérõ 16 áño,  ha haʼe, itúva omano rire, omopuʼã jey táva Elat ha oñemombaʼe jey hese Judápe guarã.   Áño 15 oisãmbyhy haguépe Judá ruvicha guasu Amasías Joás raʼy, oñepyrũ oisãmbyhy Israel retã mburuvicha guasu Jeroboam Joás raʼy, ha oisãmbyhy Samáriape 41 áño.  Hembiapo katu ivai Ñandejára renondépe, ndopoíri niko mbaʼeveichagua tembiapo vaígui Jeroboam Nabat raʼy ojapouka vaekue Israel guápe.   Jeroboam omoĩ jey hendaguépe Israel retã rembeʼy, Hamat reike guive yguasu Arabá peve, Tupã Israel Jára heʼi haguéicha Gat-Héfer pegua maranduhára rupi, hérava Jonás,  Amitai raʼy.  Ñandejára niko ohecha kuaa pe jehasa asy ogueropuʼakáva Israel, ha upévagui avave nokañýi vaekue; Israélpe katu noipytyvõi avave.  Upérõ oipeʼa chupe kuéra ivaívagui Jeroboam Joás raʼy rupi; neʼĩra niko oñembopyʼa peteĩ vaekue oipeʼávo ko yvy árigui Israel réra.   Jeroboam rekovekue ha opa mbaʼe ojapo vaekue, imombeʼupyrã, ñorãirõ nguéra oike haguépe, ha mbaʼéichapa oñemombaʼe jey Damasco ha Hamat rehe Israel peguarã, ojehai Israel ruvicha guasu kuéra kuatiápe.  Omano rire Jeroboam oñeñotỹ mburuvicha guasu kuéra Israelgua ykére. Hendaguépe oisãmbyhy itaʼýra Zacarías. Áño 27 oisãmbyhy haguépe Israel ruvicha guasu Jeroboam, oñepyrũ oisãmbyhy Judá ruvicha guasu Azarías Amasías raʼy.  Oguereko 16 áño oñepyrũrõ guare oisãmbyhy, ha oisãmbyhy Jerusalénpe 52 áño pukukue. Isy héra Jecolías, Jerusalengua.   Azarías rembiapokue iporã Ñandejára renondépe, iporã haguéicha itúva Amasías rembiapokue.  Opáichavo ndojepeʼái tupã nguéra tekoha, akóinte oñekuaveʼẽhápe mymbajuka  ha ojehapyhápe insiénso.  Ñandejára oinupã mburuvicha guasúpe kuru vai reheve omano meve; ha péicha mburuvicha guasu oiko haʼeño hóga guasúpe, itaʼýra Jotam oipyru chupe hembiapópe ha hekovia oisãmbyhy pe tetã.   Azarías rekovekue ha opa mbaʼe ojapo vaekue ojehai Judá ruvicha guasu kuéra kuatiápe.  Azarías omano rire  oñeñotỹ itúva kuéra ypykue ykére David távape. Hendaguépe oisãmbyhy itaʼýra Jotam.   Áño 38 oisãmbyhy haguépe Judá ruvicha guasu Azarías, Zacarías Jeroboam raʼy oñepyrũ oisãmbyhy Israel retã ha oisãmbyhy 6 mése Samáriape.  Hembiapo vai Ñandejára renondépe itúva kuéra ypy kuéicha, ndopoíri niko umi tembiapo vaígui Jeroboam Nabat raʼy ojapouka vaekue Israel guápe.   Salum Jabés raʼy opuʼã ñemi hese, ondyry hese Ibleámpe, ojuka chupe ha oisãmbyhy hendaguépe.   Zacarías rekovekue ojehai Israel ruvicha guasu kuéra kuatiápe  Upéicha oiko pe heʼi vaekue Ñandejára Jehúpe, heʼi ramo guare chupe itaʼýra kuéra oguapytaha Israel guapyhápe ñemoñare irundyha peve.   Salum Jabés raʼy oñepyrũ oisãmbyhy áño 39 oisãmbyhy haguépe Judá ruvicha guasu Azarías. Ha oisãmbyhy peteĩ mes añónte Samáriape,  Menahem Gadí raʼy niko oguahẽ Tírsagui Samáriape, ondyry Salum rehe, ojuka chupe ha oisãmbyhy hendaguépe.  Salum rekovekue ha iñepuʼã Zacarías rehe, ojehai Israel ruvicha guasu kuéra kuatiápe.   Upérõ Menahem ohundi táva Tífsah ha ogueraha opa mbaʼe upépe ha ijerére oĩva, Tirsá guive; ha ombovo opa kuña hye guasúva rye. Ojapo ndojepeʼái haguére chupe táva rokẽ.   Áño 39 oisãmbyhy haguépe Judá ruvicha guasu Azarías, oñepyrũ oisãmbyhy Israel retãme Menahem, Gadí raʼy, ha oisãmbyhy Samáriape 10 áño.  Hembiapo katu ivai Ñandejára renondépe, ndopoíri niko umi angaipágui Jeroboam, Nabat raʼy, ojapouka vaekue Israel guápe. Haʼe oisãmbyhy aja,  Siria ruvicha guasu Pul ondyry upe tetãre ha Menahem omeʼẽ chupe 33.000 kílo pláta oipytyvõ haguã chupe oñemombaretévo hetãme.  Omeʼẽ haguã pe pláta Siria ruvicha guasúpe, Menahem omoĩ impuésto ramo karai po guasu kuéra Israel guápe hetave médio kílo plátagui. Upéicha Siria ruvicha guasu oho jey hetãme ha ojeheja Israélgui.   Menahem rekovekue ha opa mbaʼe ojapo vaekue ojehai Israel ruvicha guasu kuéra kuatiápe.  Haʼe omano rire oisãmbyhy hendaguépe itaʼýra Pecahías.   Áño 15 oisãmbyhy haguépe Judá ruvicha guasu Azarías, oñepyrũ oisãmbyhy Israel retãme Pecahías Menahem raʼy, ha oisãmbyhy Samáriape mokõi áño.  Hembiapo katu ivai Ñandejára renondépe. Ndopoíri voi umi tembiapo vaígui Jeroboam Nabat raʼy ojapouka vaekue Israel guápe.   Peteĩ mburuvicha oĩva hendive, hérava Pécah, Remalías raʼy, opuʼã ñemi hese, oñemoirũ 50 kuimbaʼe Galaad pegua ndive, ondyry hese hóga mbarete mburuvicha guasu róga peguápe, ojuka chupe ha oisãmbyhy hendaguépe.   Pecahías rekovekue ha opa mbaʼe ojapo vaekue, ojehai Israel ruvicha guasu kuéra kuatiápe.   Áño 52 oisãmbyhy haguépe Judá ruvicha guasu Azarías, oñepyrũ oisãmbyhy Israel retãme Pécah Remalías raʼy ha oisãmbyhy Samáriape 20 áño.  Hembiapo katu ivai Ñandejára renondépe, ndopoíri niko umi tembiapo vaígui Jeroboam Nabat raʼy ojapouka vaekue Israel guápe.   Pécah oisãmbyhy aja Israélpe, Siria ruvicha guasu Tiglat-Piléser oguahẽ ha oñemombaʼe Ijón, Abel-Bet-Maacá, Janoa, Quedes, Hasor, Galaad, Galiléa ha opa Neftalí yvýre ha ogueraha umi rupi oikóvape Síriape jepokuahápe.  Upérõ Oseas Elá raʼy opuʼã ñemi Pécah Remalías raʼýre, ondyry hese, ojuka chupe ha oisãmbyhy hendaguépe áño 20 oisãmbyhy haguépe Jotam Azarías raʼy.   Pécah rekovekue ha opa mbaʼe ojapo vaekue ojehai Israel ruvicha guasu kuéra kuatiápe.   Áño mokõiha oisãmbyhy haguépe Pécah Remalías raʼy, oñepyrũ oisãmbyhy Judá retãme Jotam Azarías raʼy.  Oguereko 25 áño oñepyrũrõ oisãmbyhy ha oisãmbyhy Jerusalénpe 16 áño. Isy héra Jerusá, Sadoc rajy.   Jotam rembiapokue iporã Ñandejára renondépe, iporã haguéicha itúva Azarías rembiapokue,  ojapo niko tupaópe okẽ yvategua. Opáichavo ndojepeʼái umi tupã nguéra tekoha, akóinte ojehohápe oñemymbajuka ha ojehapy insiénso.   Ambue mbaʼe Jotam rekovekue rehegua, ojehai Judá ruvicha guasu kuéra kuatiápe.   Upérõ Ñandejára oñepyrũ omondo Judá rehe Siria ruvicha guasu Resín ha Pécah Remalías raʼýpe.  Omano rire Jotam oñeñotỹ itúva kuéra ypykue ykére ijypykue David távape. Upéi oisãmbyhy hendaguépe itaʼýra Ahaz. Áño 17 oisãmbyhy haguépe Pécah Remalías raʼy, oñepyrũ oisãmbyhy Judá ruvicha guasu Ahaz Jotam raʼy.  Oguereko 20 áño oñepyrũrõ oisãmbyhy, ha oisãmbyhy 16 áño Jerusalénpe; hembiapo katu naiporãi Tupã Ijára renondépe, iporã haguéicha itúva ypykue David rembiapo.  Oguata uvei Israelgua ruvicha guasu kuéra rape rupi, ha taʼýra tee jepe ohapyka mymbajuka  ramo, ojapóvo umi mbaʼe ahẽ ojapóva tetã nguéra, Ñandejára omosẽ vaekue Israelgua  renonderãgui.  Upéva ári oikuaveʼẽ mymbajuka ha ohapy insiénso tupã nguéra tekoha kuérape, umi ijyvateha rupi ha opa yvyra máta guasu guýpe.   Umiha ára rupi Siria ruvicha guasu Resín, ha Israel ruvicha guasu Pécah Remalías raʼy, oho Jerusalén gotyo ondyry haguã hese. Omongora hikuái Aházpe ha ndaikatúi oñemombaʼe pe távare.   Upérõ Edom ruvicha guasu oñemombaʼe jey táva Elat rehe Edom peguarã; ha umi Edomgua oguahẽ ha omosẽ rire upégui Judá guápe opyta oiko upépe koʼagãite peve.   Upérõ Ahaz omondo hembijokuái Asiria ruvicha guasu Tiglat-Piléser rendápe, heʼikávo chupe: “Ko ne rembiguái hína peteĩ nde raʼy teéicha. Eju upéicha ramo che peʼa Siria ha Israel ruvicha guasu kuéra pógui, ondyrýva hína che rehe.”   Ahaz oguerahauka jopói ramo Asiria ruvicha guasúpe pláta ha óro tupao ha mburuvicha guasu róga pegua.  Kóva ojapo haʼe ojeruréva ha oho Damasco gotyo, ondyry ha oñemombaʼe hese, omondo Quírpe upépe guápe ha ojuka Resínpe.   Israel ruvicha guasu Ahaz oho ramo guare Damáscope ojuecha haguã Asiria ruvicha guasu Tiglat-Piléser ndive, ohecha pe altar  upepegua. Upérõ omondo paʼi Uríaspe peteĩ taʼãnga ohechaukáva mbaʼéichapa ojejapo vaerã pe altar,  ha Urías omopuʼã peteĩ altar peichagua, ha ojapopa mburuvicha guasu Ahaz oguahẽ mboyve Damáscogui.  Mburuvicha guasu ou Damáscogui ha ohechávo pe altar, oikuaveʼẽ hiʼári mymbahapy,   ohapy upéva ha imbaʼe kuaveʼẽ,  oñohẽvo altar ári kaguy ha ohypýivo mymbajuka joajurã  ruguýpe.   Altar vrónse  oĩva Ñandejára renondépe, Ahaz oipeʼa tupao ha altar pyahu paʼũgui ha omoĩ altar pyahu yke nórtepe.  Upéi heʼi paʼi Uríaspe ohapy haguã altar guasu ári mymbahapy pyharevegua ha mbaʼe kuaveʼẽ kaʼaru pegua, avei mymbahapy ha mbaʼe kuaveʼẽ mburuvicha guasu mbaʼéva, ha pe mymbahapy, mbaʼe kuaveʼẽ ha kaguy kuaveʼẽ Israelgua mbaʼéva. Heʼi avei chupe ohypýi haguã pe altar opa mymbahapy ha mymbajuka ruguy kuépe, pe altar vrónse katu opytataha oñeporandu  haguã Ñandejárapente.   Paʼi Urías ojapo opa mbaʼe Ahaz heʼi vaekue.  Upéi mburuvicha guasu Ahaz oikytĩ kuádro oñemohembeʼýva pe ñaʼẽ vrónse pyendágui ha oipeʼa pe ñaʼẽ guasu umi tóro vrónse árigui,  ha omoĩ píso ita ári.  Ha oñemoĩ porã haguã Asiria ruvicha guasu ndive, oipeʼa pe tenda yvate oñemopuʼã vaekue pytuʼuha ára peguarã ha okẽ oka pegua oñemboykéva mburuvicha guasu peguarã.   Ahaz rekovekue ha opa mbaʼe ojapo vaekue ojehai Judá ruvicha guasu kuéra kuatiápe.  Omano rire,  oñeñotỹ itúva kuéra ypykue ykére David távape. Hendaguépe oisãmbyhy itaʼýra Ezequías. Áño 12 oisãmbyhy haguépe Judá ruvicha guasu Ahaz, oñepyrũ oisãmbyhy Israel retãme Oseas Elá raʼy, ha oisãmbyhy 9 áño Samáriape.  Hembiapo katu ivai Ñandejára renondépe, ndahaʼéi jepe hembiapo vai etéva Israel ruvicha guasu kuéra imboyve guaréicha.   Asiria ruvicha guasu Salmanasar, ondyry Oseas rehe ha haʼe opyta hembiguái ramo ha ohepy meʼẽ chupe tembiguái impuésto.  Salmanasar katu oikuaa Oseas opuʼã ñemiha hese, omondo hague hembijokuái Egipto ruvicha guasu So rendápe ha ndo hepy meʼẽveiha chupe impuésto. Upérõ Salamanasar omonambisãuka Oséaspe;  upéi ojasuru pe tetãme ha omongora Samaría ondyrývo hese mbohapy áño pukukue.  Ipahápe, áño 9 oisãmbyhy haguépe Oseas, oñemombaʼe Samaría rehe, ha Israel guápe ogueraha jepokuahápe Asiria gotyo ha omohenda Halah héravape, ysyry Gozán pegua Habor yvýpe, ha médo  táva kuérape.   Kóva ojehu Israelgua ojapo haguére ivaíva Tupã Ijára renondépe, oguenohẽ vaekue chupe kuéra Egíptogui ha oipeʼa Egipto ruvicha guasu faraón po guýgui; haʼe kuéra katu omombaʼe guasu ambue tupã nguéra,  ha ojapo mbaʼe vai ojapóva tetã nguéra Ñandejára omosẽ vaekue henonderãgui, ha umi mbaʼe vai ojapouka vaekue chupe kuéra Israel ruvicha guasu kuéra.  Israelgua oñeʼẽ meguã Tupã Ijárare, ha omopuʼã tupã nguéra tekoha opa itáva rupi, hóga yvate kuéra oñemaʼehágui ha táva kuéra oñemombaretéva rupi.  Omopuʼã avei ita ñemboʼy oñemboykéva tupã nguérape ha Astarté  raʼãnga opa ijyvateha rupi ha opa yvyra máta guasu guýpe,   ha ojapoháicha tetã nguéra Ñandejára omosẽ vaekue henonderãgui, ohapy insiénso ha ojapo opaichagua tembiapo ahẽ, ombopochývo Ñandejárape.  Omombaʼe guasu tupã guaʼu kuéra, Ñandejára heʼi porã  vaekue ani haguã ojapo.   Opa maranduhára  ha mbaʼe rechahára  rupi, Ñandejára omomarandu vaekue Israel guápe oheja haguã hape vai ha ojapo haguã Ñandejára rembiapoukapy, hembipota ha ñeheko mboʼe omeʼẽ vaekue itúva kuéra ypy kuépe hembiguái maranduhára kuéra rupi.  Haʼe kuéra katu ndoikuaaséi mbaʼeve, akóinte uvei oikose iñakãre itúva kuéra ypy kuéicha, ndojeroviái vaekue Tupã Ijárare,  omboyke hembipota ha pe ñeʼẽ ñomeʼẽ ojapo vaekue itúva kuéra ypykue ndive, ha hembiapoukapy omeʼẽ vaekue chupe kuéra. Upéva ári oho tupã nguéra rapykuéri naiporãiva maraverã, ha upéicha haʼe kuéra avei naiporãi maraverã, ha ojapo umi mbaʼe tetã nguéra ijere rehegua ojapóva, Ñandejára heʼi vaekue chupe kuéra ani haguã ojapo.  Ojeheja opa Tupã Ijára rembiapoukapýgui, ha ojapo ijupe mokõi tóro raʼy vrónse ñemboyku pyrégui  ha peteĩ Astarté  raʼãnga, ha avei omombaʼe guasu opaite mbyja yvága pegua ha Baálpe.  Ohapyka avei itaʼýra ha itajýra teépe, ojapo avei paje ha mbaʼe ñemi kuaa, ha oñemeʼẽ opaichagua tembiapópe ivaíva Ñandejára renondépe, ombopochy rendývo chupe.   Ajeve Ñandejára ipochy rendy Israelgua ndive ha omosẽ henondégui chupe kuéra; Judá ñemoñare ñoiténte oheja.  Judá katu ndojapói avei Tupã Ijára rembiapoukapy, ojapo uvei opa mbaʼe Israelgua ojapóva.  Upérõ Ñandejára ndaijaʼevéi Israelgua ñemoñare rehe ha omoingo tĩndyhápe omeʼẽvo mondaha kuéra pópe ha ipahápe omosẽvo henondégui chupe kuéra.  Oipeʼa David rogaguágui Israel guápe, ha Israelgua oiporavo huvicha guasúrõ Jeroboam Nabat raʼýpe; kóva oipeʼa Israelgua Ñandejáragui ha ojapouka chupe kuéra ivai etereíva.  Upéicha Israelgua ojapo opa umi mbaʼe vai ojapo vaekue Jeroboam, ha ndopoivéi umívagui.  Ipahápe Ñandejára omosẽ henondégui Israel guápe, omomarandu haguéicha opa hembiguái maranduhára rupi, ha upéva rehe Israelgua ojereraha jepokuahápe Asíriape, oikohápe koʼágã peve.   Asiria ruvicha guasu ogueraha táva kuéra Babilonia, Cuta, Ava, Hamat ha Sefarvaim pegua kuérava ha omohenda táva kuéra Samaría guápe Israelgua rendaguépe.  Umíva katu nomombaʼe guasúi Ñandejárape ha upéva rehe Ñandejára omondo jaguarete ojukáva chupe kuéra.  Upévare oho hikuái Asiria ruvicha guasu rendápe ha heʼi chupe: “Umi reraha vaekue Samaría táva kuéra rupi opyta haguã upépe, ndoikuaái tupã upépe guápe, ha nomombaʼe guasúigui chupe omondo hese kuéra jaguarete ojukáva ohóvo chupe kuéra.”   Upéicha rupi Asiria ruvicha guasu heʼi: “Pemondo paʼi kuérava peru vaekue upégui, oheko mboʼe haguã chupe kuéra upepegua tupã guiguáre.”   Upérõ peteĩ paʼi ojereraha vaekue Samáriagui oho ha opyta Betélpe, ha oheko mboʼe chupe kuéra omombaʼe guasúvo Ñandejárape.  Opáichavo peteĩ-teĩ tetã ojapo tupã imbaʼe teéva upe táva oikohápe ha omoĩ umi tekoha omopuʼã vaekue Samariagua ijyvateha rupi.  Umi Babiloniagua ojapo peteĩ Sucot-Benot raʼãnga; Cutagua, peteĩ Nergal raʼãnga ha Hamatgua, peteĩ Asimá raʼãnga.  Avagua ojapo peteĩ Nibhaz ha peteĩ Tartac raʼãnga, ha Sefarvaimgua ohapy itaʼýra kuéra tatápe mymbahapy  ramo itupã nguéra Adramélec ha Anamélecpe.  Avei omombaʼe guasu Ñandejárape, omoingo jepe paʼi kuéra ijapytépe guánte, hembiapo haguã tupã nguéra tekohápe.  Upéicha rupi, omombaʼe guasúrõ jepe Ñandejárape, akóinte omombaʼe guasu itupã nguérape ojepokuaa haguéicha hetãme.   Koʼagãite peve ojapo gueteri upéicha, nomombaʼe guasúi niko Ñandejárape ha ndojapói umi tembiapoukapy Ñandejára omeʼẽ vaekue Jacob ñemoñarépe, haʼe ombohéra vaekue Israel.   Ñandejára oñoñeʼẽ meʼẽ ramo guare hendive kuéra, heʼi vaekue chupe kuéra: “Ani pemombaʼe guasu tupã ambue kuérape, térã peñesũ henondépe, térã peikuaveʼẽ chupe kuéra mymbajuka.   Pe che mombaʼe guasúke chéve Tupã pende Jára  poguenohẽ vaekue Egíptogui pyapy mbaretépe. Chéve añoitéke pemombaʼe guasu ha pemymbajuka.  Avei pejapóke umi tembiapoukapy ha tembipota ahai vaekue peẽme guarã ha ani pemombaʼe guasu tupã ambuépe.  Aníke pende resarái pe ñeʼẽ ñomeʼẽgui ajapo vaekue pene ndive, térã pemombaʼe guasu ambue tupãme,  chéve ñoite Tupã pende Járapente uvei, ha poipeʼáta pende rehe ijaʼeʼỹva po guýgui.”   Áño mbohapyha oisãmbyhy haguépe Israel ruvicha guasu Oseas Elá raʼy, Judá ruvicha guasu Ezequías Ahaz raʼy, oñepyrũ oisãmbyhy.  Oguereko 25 áño ha oisãmbyhy 29 áño Jerusalénpe. Isy héra Abí Zacarías rajy.  Ezequías rembiapo iporã Ñandejára renondépe, iporã haguéicha opa itúva ypykue David rembiapo.  Haʼe pe oipeʼa vaekue tupã nguéra tekoha, omyanguʼi ita oñemboykéva tupã guaʼu kuérape, ojoka Astarté  raʼãnga ha ohundi mbói vrónse ojapo vaekue Moisés,  upérõ peve niko Israelgua ohapýva chupe insiénso ha ombohéra Nehustán.   Ezequías ojerovia Tupã Israel Jára rehe. Opa Israel ruvicha guasu kuéra apytépe haʼe mboyve ha haʼe rire guare ndaipóri haʼeichagua.  Oiko Ñandejára ndive ha ndojeíri chugui arakaʼeve, ojapo uvei umi tembiapoukapy Ñandejára oheja vaekue Moisés rupi.  Upévare Ñandejára ohovasa ha osẽ porã chupe opa mbaʼe ojapóva. Ezequías opuʼã Asiria ruvicha guasúre ha ojei ipo guýgui.  Avei ipuʼaka filistéo kuérare Gaza ha hembeʼy peve, umi óga yvate oñemaʼẽha guive táva kuéra oñemombaretéva peve.   Áño irundyha oisãmbyhy haguépe Ezequías, upéva áño 7 oisãmbyhy haguépe Israel ruvicha guasu Oseas Elá raʼy, Asiria ruvicha guasu Salmanasar omongora táva Samaría ha ondyry hese,  ha mbohapy áño haguépe oñemombaʼe hese. Samaría hoʼa áño 6 oisãmbyhy haguépe Ezequías ha áño 9 oisãmbyhy haguépe Oseas Israélpe.  Asiria ruvicha guasu oguerahauka Israelgua Asíriape ha omohenda Haláhpe, ysyry Gozán Habor yvy peguápe ha médo kuéra táva kuérape.  Kóva ojehu opuʼã haguére Tupã Ijárare, ojei iñeʼẽgui omeʼẽ vaekue chupe, ha ndoikuaaséi ha ndojaposéi mbaʼeve umi mbaʼégui Moisés Ñandejára rembiguái heʼi vaekue.   Áño 14 oisãmbyhy haguépe Ezequías, Asiria ruvicha guasu Senaquerib ondyry opa Judá pegua táva oñemombaretéva rehe ha oñemombaʼe hese kuéra.  Upérõ Judá ruvicha guasu Ezequías omondo hembijokuái Asiria ruvicha guasu rendápe oĩva Láquispe, ha heʼika chupe: “Ajavy kuri. Esẽ che retãgui ha ajapóta eréva chéve.” Asiria ruvicha guasu omoĩ Judá ruvicha guasu Ezequíaspe ohepy meʼẽ haguã impuésto ramo 9.900 kílo pláta ha 990 kílo óro.  Ezequías omeʼẽ chupe opa pe pláta ojuhúva tupao ha mburuvicha guasu rógape.  Upérõ avei Ezequías oipeʼa tupaógui umi okẽ ha póste kuéra haʼe voi ojahoʼika vaekue órope ha omeʼẽ Asiria ruvicha guasúpe.   Upéi Asiria ruvicha guasu omondo mburuvicha guasu Ezequías rendápe peteĩ mburuvicha itenondéva, peteĩ hembijokuái ijeroviaha ha ambue mburuvicha itenondéva omyakãva ñorãirõhára aty guasu mbarete. Haʼe kuéra oho Láquisgui Jerusalénpe ondyry haguã hese. Oguahẽvo Jerusalénpe oñemohenda hikuái y rape ykére ogueraháva y ynoʼõ yvate guápe, pe tape rupi ohóva ao joheiha ñúme.  Upéi ohenói hikuái mburuvicha guasúpe, ha osẽ ojotopávo hendive kuéra mburuvicha guasu róga rerekua Eliaquim Hilquías raʼy, mburuvicha guasu kuatia kuéra rerekua Sebná, ha mburuvicha guasu moirũha joa Asaf raʼy.  Upépe upe mburuvicha asírio heʼi chupe kuéra: —Peje Ezequíaspe kóicha heʼiha Asiria ruvicha guasu: ‘Mbaʼére piko rejerovia eterei nde jehe?  Nde piko reimoʼã juru heʼẽ ikatuha ñambojoja teko katupyry, ha mbaʼe kuaa ñorãirõrã rehegua? Mávare piko reimoʼã rejeko repuʼã haguã che rehe?  Ahecha rejekoha Egipto rehe. Cháke Egipto niko takuapi ojekámava. Ha oimérõ hese ojekóva, oikutúta chupe ipópe ha ojasuríta hese. Péichako hína Egipto ruvicha guasu Faraón opa umi hese ojekóvape guarã.  Ha peje ramo chéve: Ore rojerovia Tupã ore Járare, mañei piko Ezequías ndoipeʼái raʼe umi haʼe oñemomorãha, ha umi Tupã altar, ha heʼi Judá ha Jerusalén guápe omomorã haguã chupe upe altar Jerusalengua pente?  Eguahẽ peteĩ ñeʼẽmeʼẽ che jára, Asiria ruvicha guasu ndive: che ameʼẽta ndéve 2.000 kavaju rejuhu ramo hiʼári guarã.  Ndéko ne remboguevi moʼãi asírio ruvicha ikangyvéva jepe. Ha piko reimoʼã outaha ne pytyvõ kavaju arigua henda reheve Egíptogui?  Hiʼarietegua, nde piko reimoʼã che aju hague andyrývo pende rehe ha ahundívo pene retã, ajekoʼỹre Ñandejára rehe? Haʼe hína upe heʼi vaekue chéve andyry haguã pende rehe ha pohundi!’   Eliaquim, Sebná ha joa heʼi hikuái pe mburuvicha asíriope: —Eñeʼẽna oréve araméope; ore niko roikuaa upéva. Ani reñeʼẽ hebréope, umi tápia ári oĩva niko ohendupa hína pe eréva.   Pe mburuvicha asírio katu heʼi: —Ndahaʼéi nde járape térã peẽme Asiria ruvicha guasu che mbou hague haʼe haguã koʼã mbaʼe; umi tápia ári oĩvape uvei; haʼe kuéra niko, peẽicha avei hoʼúta hepoti ha hoyʼúta ity.   Upérõ pe mburuvicha oñemboʼy ha osapukái hatã hebréo ñeʼẽme: —Pehendúke ko heʼíva peẽme mburuvicha guasu pavẽ Asiria ruvicha guasu:  Aníke peñembotavyuka Ezequíaspe, haʼe ndaikatúi pende peʼa che pógui.  Ezequías ogueroviaukase ramo peẽme pejerovia haguã Ñandejára rehe, ha heʼi ramo: ‘Ñandejára ñande peʼáta katuete ko jejopy vaígui ha ndoheja moʼãi ñande táva hoʼa Asiria ruvicha guasu po guýpe’,  ani perovia chupe. Asiria ruvicha guasu che mbou haʼévo peẽme peñemeʼẽ haguã chupe ha péicha peteĩ-teĩ hoʼu kuaáta iparraltýgui hiʼígo mátagui ha hoyʼúta ijykua teégui.  Upéi pende reraháta peteĩ tetãme ojoguáva pene retãme, oĩháme trigoty ha parralty pejapo haguã mbujape ha kaguy, oĩháme ñandyry olívo ha eíra. Upérõ ikatúta peiko porã ha napemano moʼãi. Ha aníke perovia Ezequíaspe, cháke pene mbotavy hína heʼi ramo Ñandejára pende peʼataha ivaívagui.  Umi ambue tetã nguéra apytépe piko oĩ ngaʼu peteĩ tupã ikatu vaekue oipeʼa hetã Asiria ruvicha guasu pógui?  Mamo piko oĩ Hamat ha Arpad tupã nguéra? Mamo piko oĩ Sefarvaim, Hená ha Ivá tupã nguéra? Ikatu piko oipeʼa raʼe Samaría Asiria po guýgui?  Máva piko opa tupã nguéra apytépe ikatu raʼe oipeʼa hetã, Asiria ruvicha guasu pógui? Mbaʼére piko peimoʼã Ñandejára ikatuha oipeʼa ivaívagui Jerusalénpe?   Opavave okirirĩ ha ndeʼíri chupe mbaʼeve, mburuvicha guasu heʼi haguére chupe kuéra ani haguã heʼi mbaʼeve.  Upérõ mburuvicha guasu róga rerekua Eliaquim, mburuvicha guasu kuatia kuéra rerekua Sebná ha mburuvicha guasu moirũha joa, ojepyʼapy, omondoro ijao ha oho Ezequías rendápe omombeʼu haguã chupe upe heʼi vaekue mburuvicha asírio itenondéva. Mburuvicha guasu Ezequías ohendúvo koʼã mbaʼe omondoro ijao, oñemonde ao vosa kuépe mbaʼe mbyasýgui ha oho tupaópe.  Ha omondo mburuvicha guasu róga rerekua Eliaquim, kuatia rerekua Sebná ha paʼi kuéra itujavéva, ao vosakue reheve mbaʼe mbyasýgui, maranduhára  Isaías  Amós raʼy rendápe,  heʼi kávo chupe: “Ko árape rojejopy vai, roñenupã ha roñembokarape, kuñáicha imemby potáva ore kangypa.  Ha ngaʼu Tupã nde Jára ohendu raʼe umi ñeʼẽ heʼi vaekue pe mburuvicha, ijára Asiria ruvicha guasu remimbou, oñeʼẽ reitývo Tupã oikovévape; ha ngaʼu oinupã chupe umi mbaʼére Tupã nde Jára voi oiméne vaekue ohendu raʼe. Eñemboʼémi ore rehe ropytáva gueteri.”   Mburuvicha guasu Ezequías rembijokuái oho Isaías rendápe,  ha Isaías heʼi chupe kuéra: “Peje pende ruvichápe: Péicha heʼi Ñandejára: ‘Ani rekyhyje umi ñeʼẽ meguãgui heʼi vaekue che rehe Asiria ruvicha guasu rembiguái kuéra.  Che amosarambíta ñeʼẽ ha upevakuégui haʼe oho jeýta hetãme ha upépe ojejukáta.’”   Pe asírio ruvicha oikuaa mburuvicha guasu Asiria pegua oho hague táva Láquisgui. Upémarõ osẽ oho Jerusaléngui, ha ojuhu Asiria ruvicha guasúpe ondyry jave Libná rehe.  Upépe Asiria ruvicha guasu ohendu Tirhaca, Etiopía ruvicha guasu, ouha hína chupe ñorãirõhára aty guasu reheve. Asiria ruvicha guasu omondo jey hembijokuái Judá ruvicha guasu Ezequías rendápe,  ha heʼika chupe: “Ne Tupã, nde rejeroviaha, heʼi ndéve Jerusalén ndoʼa moʼãiha che pópe; aníke rerovia cháke ne mbotavy hína.  Rehendúmane raʼe mbaʼépa ojapo Asiria ruvicha guasu kuéra opa umi tetã ohundise vaekuére. Ha piko nde rehe nda che puʼaka moʼãi?  Oĩ ngaʼu piko tupã oipeʼa vaekue che ypykue po guýgui hetã nguéra, haʼe kuéra ohundi vaekue: Gozán, Harán, Résef ha umi Bet-Edén guápe oiko vaekue Telasárpe?  Mamo piko oime umi Hamat, Arpad, Sefarvaim, Hená ha Ivá ruvicha guasu kuéra?”  Ezequías oipyhy upe kuatiañeʼẽ umi tembijokuái oguerúva, ha ohecha mbaʼépa heʼi. Upéi oho tupaópe, oipyso upe kuatiañeʼẽ Ñandejára renondépe,  ha oñemboʼe kóicha: “Tupã Israel Jára, keruvim  ári reguapýva,  ndénte hína opa tetã yvy arigua Tupã. Nde rejapo vaekue yvága ha yvy.  Ejapysaka ore Jára. Emaʼẽ ha ehendu mbaʼépa heʼika chéve Senaquerib. Opa umi mbaʼe heʼívape niko nde rehénte ojahéi, Tupã reikovéva.  Añetéko hína, ore Jára, umi Asiria ruvicha guasu ohundi hague opa umi tetã, ha ijyvy,  Haʼe kuéra omombo tatápe itupã nguéra, ndahaʼéiva voi tupã, yvypóra rembiapokue uvei, ojapo vaekue yvyra ha ita pehẽnguéguinte. Upévare oñehundi.  Ha koʼágã, Tupã ore Jára, ore peʼa ipógui nde puʼaka rupi, toikuaa tetã nguéra yvy arigua, ne ñoiteha, ore Jára, pe Tupã añetegua.”   Upérõ, Isaías Amós raʼy, heʼika Ezequíaspe: “Kóicha heʼi Tupã Israel Jára: ‘Reñemboʼe niko chéve Asiria ruvicha guasu Senaquerib rehe.’”   Koʼãva hína umi mbaʼe Ñandejára heʼi vaekue Asiria ruvicha guasúre: “Nde apoʼi ha oñembohory nde rehe kuñataĩ Sión. Nde atukupépe, Jerusalén oñakã mbovava nde rehe.   Mávape piko reapoʼi ha reñeʼẽ reity raʼe? Mávape piko resapukái ha remaʼẽ hatã hese raʼe? Imarangatúva Israelguáre!   Ne ñeʼẽ rerahahára kuéra rupi reñeʼẽ reity Ñandejárape, ha ere vaekue: ‘Che kárro ñorãirõrã hetaite reheve ajupi umi yvyty ruʼãme, pe Líbano ijyvatevehápe. Aikytĩ umi kuriʼy ijyvatevéva ha umi kuriʼy iporãvéva. Aguahẽ umi huʼã ijyvatevehápe ha umi kaʼaguy yvotytýpe ojoguáva.   Tetã mombyry rupi ajoʼo ykua ha hayʼu chugui, ha che pýpe ambohypa ysyry kuéra Egipto pegua.’   Ha ndereikuaái piko raʼe che, opa mbaʼe Jaraha? Che upe haʼe vaekue opa koʼã mbaʼe oiko haguã? Ymaite guive arekóva che akãme, ha koʼágã péina ajapo. Upéicha rupi nde rejapo yty apy umi táva mbaretévagui.   Umi upepegua ikangypáva, kyhyjégui oryrýi ha itĩndýva, ojogua umi ñumegua kapiʼipe, kapiʼipe ha kaʼavo óga pepo ári okakuaáva, kuarahy resẽ guiogua yvytu aku ombopirúva.   Aikuaa nde rapykuere ha opa mbaʼe rejapóva; aikuaa nde pochy hague che rehe.   Ha aikuaágui nde pochy rendyha ha ne tĩ atãgui, ne tĩ rehe amoĩta che tyʼãi, nde juru rehe amoĩta juruka ha romondo jeýta pe tape reju hague rupi.”   Upérõ Isaías heʼi Ezequíaspe: “Kóvata mbaʼe rechaukaha peẽme: Ko áño kóvape peʼúta mbaʼe raʼĩy hoʼa vaekue ha heñói jeývagui, pe áño oúvape, umi ijehegui rei heñóivagui, pe áño mbohapyhápe katu peñemitỹ ha pemonoʼõ. Peñotỹ parral ha peʼu hiʼa.   Umi Judagua opytáva hapo ha hiʼa jeýta.   Peteĩ hembyremi opytátagui Jerusalénpe ha yvyty Siónpe. Ñandejára ipuʼakapáva upéva ojapóta, ohayhu rendýgui chupe kuéra.”   Upévare kóicha heʼi Ñandejára Asiria ruvicha guasúre: “Ndoike moʼãi Jerusalénpe. Peteĩ huʼýnte jepe ndopoi moʼãi hese. Nondyry moʼãi hese tete moʼãha reheve, ha nomopuʼã moʼãi ijerére jupiha.   Oho jeýta upe tape ou hague rupi, oikeʼỹre ko távape. Che, opa mbaʼe Jára, ameʼẽ che ñeʼẽ.   Che amoʼãta ko távape ivaívagui, che rembiguái David ha che rehehápe voi.”   Upe pyharépe voi Ñandejára remimbou  oho asírio kuéra rekohápe ha upépe ojuka 185.000 kuimbaʼépe; upe ára ambuépe ikoʼẽ joa heʼõngue.   Upémarõ, Asiria ruvicha guasu Senaquerib, omopuʼã hekoha ha ojevy Nínivepe.  Ha peteĩ jey, omombaʼe guasu jave hína itupã guaʼu Nisrócpe, itupaópe, itaʼýra kuéra Adramélec ha Sarézer, oguahẽ ha ojuka chupe. Upéi oho okañy hikuái yvyty Ararat rupi. Ha hendaguépe opyta oisãmbyhy itaʼýra Esarhadón. Acab  omano rire, Moab opuʼã Israel rehe.  Ocozías  katu hoʼa ovetã rupi hóga guasu Samaría pegua koty yvatégui ha oñehunga vai. Upérõ oporanduka Baal-Zebub, tupã Ecrón peguápe, okuera jeýtapa.  Ñandejára remimbou  katu heʼi Elías Tisbé guápe: “Tereho mburuvicha guasu Samaría pegua rembijokuái ruguãitĩvo, ha eporandu chupe kuéra, ndaipóri mbaʼépa Tupã Israélpe ajeve oho oporandu  Ecrón pegua tupã Baal-Zebúbpe.  Ha ere avei chupe, che, opa mbaʼe Jára haʼekaha Ocozíaspe nopuʼã moʼã veimaha hupágui, omanótagui.” Elías ojapo upéicha.  Umi tembijokuái oho jey mburuvicha guasu rendápe ha haʼe oporandu chupe kuéra: —Mbaʼére piko peju jey?   Haʼe kuéra heʼi: —Osẽ haguére ore ruguãitĩvo peteĩ kuimbaʼe heʼíva oréve roju jey haguã mburuvicha guasu ore jokuái vaekue rendápe ha roʼe chupe: ‘Péicha heʼi Ñandejára: Ndaipóri ngaʼu piko Tupã Israélpe, ajeve remondo reporandúvo tupã Ecrón pegua Baal-Zebúbpe? Rejapo haguére upéva, nerepuʼã moʼã véima nde rupágui, remanótagui.’   Pe mburuvicha guasu oporandu chupe kuéra: Mbaʼeichagua piko pe kuimbaʼe osẽ vaekue pene ruguãitĩvo ha heʼi péicha?   Haʼe kuéra heʼi chupe: —Peteĩ kuimbaʼe oñemondéva ahoja haguepávape ha ikuʼa jokuaha mymba pirekuégui. Mburuvicha guasu heʼi: —Elías Tisbegua niko hína!  Ha pyaʼe omondo ipiári peteĩ mburuvicha 50 ñorãirõhára reheve. Oguahẽvo haʼe kuéra, Elías oguapy hína peteĩ yvyty ruʼãme. Ha pe mburuvicha heʼi chupe: —Maranduhára! Mburuvicha guasu heʼi reguejy haguã.   Elías heʼi chupe: —Che ramo maranduhára, toʼa tata yvágagui ha ta ne mbokusugue ne irũ nguéra reheve. Upe vove hoʼa tata yvágagui ha ombokusugue chupe kuéra.   Mburuvicha guasu omondo jey ambue mburuvicha 50 ñorãirõhára reheve, ha upéva heʼi Elíaspe: —Maranduhára, mburuvicha guasu heʼika reguejy haguã koʼagãite voi!   Elías heʼi chupe: —Che ramo maranduhára, toʼa tata yvágagui ha ta ne mbokusugue ne irũ nguéra reheve. Upe vove hoʼa tata yvágagui ha ombokusugue chupe kuéra.   Upéi mburuvicha guasu omondo jey ambue mburuvicha 50 ñorãirõhára reheve. Ha pe mburuvicha mbohapyha ojupi Elías renda peve ha oñesũ henondépe heʼívo chupe: —Maranduhára, anína ore juka, ore niko ne rembiguái.  Hoʼa kuri tata yvágagui ha ombokusugue ore mboyve guarépe. Ajerure ndéve ore poriahurereko haguã.   Upérõ Ñandejára remimbou heʼi Elíaspe: —Tereho katu hendive, ani rekyhyje. Elías oguejy ha oho pe mburuvicha ndive mburuvicha guasu rendápe,  ha heʼi chupe: —Kóicha heʼi Ñandejára: ‘Remondo haguére ne rembijokuái oporandu haguã Ecrón tupã Baal-Zebúbpe, ndaipórirõ guáicha Israélpe Tupã reporandu haguãme, nerepuʼã moʼã véima nde rupágui, remanótagui.’   Ha upéicha ojehu: Ocozías omano, heʼi haguéicha Ñandejára Elías rupi. Ocozías ndaitaʼýrai ha upéva rehe oisãmbyhy hendaguépe ityvýra Joram. Kóva ojehu mokõi áño oisãmbyhy hague Judápe Joram, Josafat raʼy.   Ocozías rekovekue ha pe ojapo vaekue, ojehai Israel ruvicha guasu kuéra kuatiápe. Umiha árape Ezequías hoʼa hasy ete, ha maranduhára  Isaías Amós raʼy oho oñandúvo ha heʼi chupe: —Ñandejára heʼi: ‘Ere ne rembipota paha nde róga guápe. Nderekuera moʼãi ha remanóta.’   Ezequías oñembojere omaʼẽ tápia rehe ha oñemboʼe péicha Ñandejárape:  “Ajerure ndéve, che Jára, ne manduʼa haguã mbaʼéichapa ajejokuaika ndéve, ajapóvo heko itépe ha che pyʼaite guive, pe nde reipotáva.” Ha hasẽ soro tuicha ñembyasy reheve.   Ha Isaías osẽ mboyve pe óga guasu korapy mbyte peguágui, Ñandejára oñeʼẽ Isaíaspe ha heʼi chupe:  “Tereho jey ha ere che retã ruvicha Ezequíaspe: ‘Tupã nde ru ypykue David Jára heʼika ndéve: Ahendu ne ñemboʼe ha ahecha nde resay. Romongueráta ha mbohapy ára haguépe ikatúta reho tupaópe.  Romoingovéta 15 añove. Nde ha Jerusalénpe poipeʼáta Asiria ruvicha guasu po guýgui. Che amoʼãta ko táva che rembiguái David ha che rehehápe.’”   Isaías ojapouka mbaipy ígo ha omoĩka mburuvicha guasúre upe hasyhápe chupe, ha mburuvicha guasu okuera.  Upérõ Ezequías oporandu Isaíaspe: —Mbaʼéicha piko ahecha kuaáta Ñandejára che monguerataha ha mbohapy ára haguépe ikatutaha aha tupaópe?   Isaías heʼi chupe: —Kóva hína mbaʼe rechaukaha, Ñandejára ojapotaha pe heʼi vaekue: Reipotápa pe kuarahyʼã ojererova 10 grádo henondévo térã hapykuévo?   Ezequías heʼi chupe: —Henondévo ndahasy moʼãi; hapykuévo hasymíta hína ojererova haguã.   Upérõ maranduhára Isaías oñemboʼe Ñandejárape, ha Ñandejára omboguevi tapykuévo 10 grádo pe kuarahyʼã oĩva reloj kuarahýre, ojapouka vaekue Ahaz.   Umiha árape, Babilonia ruvicha guasu Merodac-Baladán, Baladán raʼy, ohendu Ezequías hasyha. Ha omondo hendápe hembijokuái, kuatia ñeʼẽ ha jopói reheve.  Ezequías omoguahẽ chupe kuéra, ha upéi ohechauka chupe kuéra umi pláta, óro, mbaʼe ryakuã porã, ñandyry poravo pyre, ha umi hiʼárma kuéra oguerekóva iñongatupy peteĩ kotýpe. Opa mbaʼe oĩva hóga guasúpe ha hetãpýre ohechauka chupe kuéra.  Upérõ, maranduhára  Isaías oho mburuvicha guasu Ezequías rendápe ha oporandu chupe: —Moõgui piko ou umi karai, ha mbaʼéiko heʼi ndéve hikuái? Ezequías heʼi chupe kuéra: —Ou tetã mombyrýgui, aipo Babilóniagui.   Isaías oporanduve chupe: —Ha mbaʼéiko ohecha hikuái nde róga guasúpe? Ezequías heʼi: —Ohecha paite hikuái ápe oĩva. Ndaipóri mbaʼeve iñongatupy arekóva, ahechaukaʼỹva chupe kuéra.   Upépe, Isaías heʼi Ezequíaspe: —Ehendu ko heʼikáva ndéve Ñandejára ipuʼakapáva:   ‘Oúta hína ára, ha upévo opa mbaʼe nde róga guasúpe oĩva, ha opa umi mbaʼe nde ru ypykue kuéra ombyaty vaekue koʼagãite peve, ojereraháta Babilóniape. Mbaʼeve ndopyta moʼãi koʼápe.   Ha nde raʼy kuéra apytégui jepe oĩta ojereraháva Babilóniape. Ha upépe oñehaʼỹiʼóta ha oikóta tembiguái ramo mburuvicha guasu rógape.’   Ezequías heʼi ipyʼa pýpe: ‘ko che aikove ajánte jepe jaikove ramo pyʼa guapy ha kyhyjeʼỹme niko iporã’. Ha upépe heʼi Isaíaspe: —Ahecháko iporãha pe marandu rerúva chéve Ñandejáragui.   Ezequías rekovekue ha imbaʼe mombeʼupyrã, ha mbaʼéichapa haʼe ojapouka pe y noʼõ ha y rape ogueraháva y táva guasúpe, ojehai Judá ruvicha guasu kuéra kuatiápe.   Omano rire Ezequías oisãmbyhy hendaguépe itaʼýra Manasés. Manasés oguereko 12 áño oñepyrũrõ oisãmbyhy ha oisãmbyhy Jerusalénpe 55 áño. Isy héra Hepsiba.  Hembiapo katu ivai Ñandejára renondépe,  ojapógui umi mbaʼe ivai etereíva ojejapóva umi tetãme Ñandejára omosẽ vaekue Israelgua renonderãgui.  Omopuʼã jey umi tenda ijyvateha  itúva Ezequías oity vaekue yvýre, omopuʼã altar  Baálpe ha ojapo Astarté  raʼãnga, ojapo haguéicha Israel ruvicha guasu Acab; upéva ári omombaʼe guasu avei ha oñesũ opa mbyja yvágape guápe,  ha omopuʼã chupe kuéra altar Jerusalén tupao ryepýpe, Ñandejára heʼi haguépe haʼe oikotaha.   Omopuʼã avei heta altar tupao korapýpe opa mbyja kuéra yvága pegua rérape.   Hiʼarietegua, ohapyka avei itaʼýra kuéra mymbajuka  ramo. Ohaʼã omanóva ãngue ñehenói ha mbaʼe ñemi kuaa, ha omoñepyrũ omanóva ãngue ñemombaʼe ha paje apo. Ivaietéguima umi hembiapo Ñandejára renondépe, haʼe ipochy rendy hendive kuéra.  Omoĩ avei tupaópe Astarté raʼãnga, jepe Ñandejára heʼi vaekue David ha itaʼýra Salomónpe: “Ko tupao Jerusalénpe oĩva, opa Israel ñemoñaregua apytépe, che aiporavo che rogarã, opa árape guarã.  Na mosẽ moʼã véima Israel guápe pe yvýgui ameʼẽ vaekue itúva kuéra ypykuépe, ojapóma guive opa mbaʼe haʼe vaekue chupe kuéra ha umi ñeheko mboʼe ameʼẽ vaekue Moisés rupi.”   Haʼe kuéra katu ndoikuaaséi mbaʼeve. Manasés uvei omohembiapo añave chupe kuéra opa umi tetãgui Ñandejára ohundi vaekue Israelgua renondépe.  Upévare Ñandejára oñeʼẽ umi hembiguái maranduha kuéra rupi, ha heʼi:  “Manasés ojapo haguére hetaite mbaʼe ahẽ, ha heko añave haguére amorréo kuéra imboyve guarégui, ojapouka niko ivaíva Judá guápe itupã guaʼu kuéra reheve,  Manasés, ýicha oñohẽ vaekue avei hembiapo vaiʼỹva ruguy, omyenyhẽ meve Jerusalén tuichakue, ha ojapouka Judápe ivaíva Ñandejára renondépe.   Manasés rekovekue, opa mbaʼe ojapo vaekue ha iñangaipa, ojehai Judá ruvicha guasu kuéra kuatiápe.  Omano rire oñeñotỹ hóga guasu pegua yvotytýpe, hérava Uzá yvotyty. Hendaguépe oisãmbyhy itaʼýra Amón.   Amón oguereko 22 áño oñepyrũrõ oisãmbyhy, ha oisãmbyhy Jerusalénpe mokõi áño. Isy héra Mesulémet, Harús rajy, Jotbá pegua.  Hembiapo katu ivai Ñandejára renondépe, itúva Manasés rembiapo kuéicha,  oguata niko hapekue rehe; omomorã ha omombaʼe guasu umi tupã guaʼu itúva omombaʼe guasu vaekue.  Upéicha ojei Tupã itúva kuéra ypykue Járagui ha ndojapói hembipota.   Mburuvicha kuéra opuʼã hese, ha ojuka chupe hóga guasúpe.  Maymáva hetakuéicha katu ojuka mburuvicha guasu Amón jukaharépe, ha hendaguépe omoĩ mburuvicha guasúrõ itaʼýra Josíaspe.   Amón rekovekue ha upe ojapo vaekue, ojehai Judá ruvicha guasu kuéra kuatiápe.  Oñeñotỹ ityvýpe, Uzá yvotytýpe. Hendaguépe oisãmbyhy itaʼýra Josías. Josías  oguereko 8 áño oñepyrũrõ oisãmbyhy ha oisãmbyhy Jerusalénpe 31 áño. Isy héra Jedidá Adaías rajy, Boscat pegua.  Josías rembiapo iporã Ñandejára renondépe, opa mbaʼépe niko oguata itúva ypykue David rape rehe ojeiʼỹre chugui.   Áño 18 oisãmbyhy haguépe Josías, mburuvicha guasu omondo tupaópe mbaʼe haihára Safánpe Asalías raʼy ha Mesulam remineno. Heʼi chupe:   —Tereho paʼi guasu Hilquías rendápe ha ere chupe tombyaty pe pláta ojereraha vaekue tupaópe ha umi okẽ rerekua ombyaty vaekue tetãgua apytépe,  Paʼi guasu Hilquías omombeʼu mbaʼe haihára Safánpe ojuhu hague tupaópe kuatiañeʼẽ oĩháme Ñandejára rembiapoukapy, omeʼẽ chupe upe kuatiañeʼẽ ha Safán omoñeʼẽ.  Upéi Safán oho omombeʼu kóva mburuvicha guasúpe ha heʼi chupe: —Ne rembiguái kuéra, che ruvicha guasu, omboyku pe pláta oĩva tupaópe ha omeʼẽ umi tupao ñemyatyrõre oñangarekóvape.   Omombeʼu avei Safán mburuvicha guasúpe paʼi Hilquías ojuhu hague peteĩ kuatiañeʼẽ ha Safán ohenduka chupe umi mbaʼe pype ojehaíva.  Mburuvicha guasu ohendúvo upe kuatiañeʼẽ oĩháme Ñandejára rembiapoukapy, omondoro ijao,  ha heʼi Hilquías, Safán raʼy Ahicam, Micaías raʼy Abdón, kuatia haihára Safán ha mburuvicha guasu rembiguái Asaíaspe:   —Tapeho peporandu  Ñandejárape, che rérape ha opa Israel ha Judagua rérape, mbaʼépa heʼi pe kuatia ñeʼẽ ojejuhu vaekuépe. Oimearã Ñandejára ipochy hendy hína ñane ndive, ñande ru kuéra ypykue ndoikuaaséi haguére mbaʼeve chugui ha ndojaposéi haguére pe heʼíva.   Hilquías oho ohechávo maranduhára kuñávape hérava Huldá, Salum rembireko. Ko Salum, Ticvá raʼy ha Harhás remineno, pe oñangarekóva ao kuéra tupao peguáre. Huldá oiko Jerusalén pegua Barrio mokõiháme.  Huldá heʼi chupe kuéra: —Kóicha heʼi Tupã Israel Jára: ‘Peje upe pene mbou vaekuépe peporandúvo chéve,  che, pende Jára, haʼeha kóicha: Amboúta ivaíva ko táva ha umi ápe oikóva ári. Opa umi mbaʼe jaheipy pende rupytýtava ojehaíva pe kuatia ñeʼẽme pehendu vaekue Judá ruvicha guasu renondépe, amboúta pende ári.  Che hegui niko peñemomombyry ha pehapy insiénso tupã ambue kuérape. Upévare che pochy hendy umi mbaʼe pejapóvare. Hendýma hína che pochy ko peimeháre, ha ndogue moʼã véima.  Peje aipo ramo Judá ruvicha guasúpe, pene mbou vaekue peporandúvo chéve, che Tupã Israel Jára haʼeha avei kóicha: Rejapo haguére upe rehendu vaekue,  ha rembyasy ha reñemomirĩ haguére che renondépe rehendúvo umi mbaʼe haʼéva ojehutaha ko táva ha umi koʼápe oikóvape, ha reñemomirĩ haguére ha nde ao remondoro, ha rejaheʼo haguére che renondépe, che avei rohendu. Che opa mbaʼe Jára haʼe ndéve.  Remanóta pyʼa guapýpe ha rehóta reñembyaty nde ru kuéra ypykue ndive, rehechaʼỹre pe ivai etéva ahekuavótava ko táva ha umi koʼápe oikóva ári.’ Mburuvicha guasu remimbou oho jey, omombeʼu haguã chupe upe ojeʼe vaekue. Upérõ mburuvicha guasu ohenoika opa myakãhára  Judá ha Jerusalén guápe, oñembyaty haguã hendive.  Upéi mburuvicha guasu, kuimbaʼe kuéra Judagua, opavave Jerusalénpe oikóva, paʼi kuéra, maranduhára kuéra ha tetãgua oĩ haguéicha, oho tupaópe. Upépe mburuvicha guasu omoñeʼẽ hatã chupe kuéra opa mbaʼe ojeʼéva pe ñeʼẽ ñomeʼẽ  rehegua kuatiápe, ojejuhu vaekue tupaópe.  Upéi mburuvicha guasu oñemboʼy pe horkon ykére, ha omeʼẽ iñeʼẽ Ñandejára renondépe iñeʼẽ rendúvo chupe, ojapóvo hekoitépe ha ipyʼaite guive opa umi hembiapoukapy, ha ombyajévo opa mbaʼe ojehaíva pe kuatiápe. Ha opavave omeʼẽ iñeʼẽ ojapóvo pe ojeʼéva.   Upérõ mburuvicha guasu heʼi paʼi guasu Hilquías, pe paʼi iñirũme ha okẽ rerekua kuérape, oguenohẽ haguã tupaógui opa mbaʼe oĩva oñemombaʼe guasu haguã Baal,  Astarté  ha mbyja kuéra yvága pegua, ha ohapypa Jerusalén rokápe, Cedrón ñúme, ha ogueraha itanimbukue Betélpe.  Upéi omongúi paʼi kuérape, Judá ruvicha guasu kuéra omoĩ vaekue ohapy haguã insiénso tupã guaʼu kuéra rekohápe, oĩva táva kuéra Judagua rupi ha Jerusalén jerére, avei umi paʼi kuérape ohapýva insiénso Baal, kuarahy, jasy, mbyja koʼẽ ha opaichagua mbyja yvága peguápe.  Oguenohẽ Jerusaléngui Astarté raʼãnga oĩva tupaópe, ohapy ysyry Cedrónpe oiko peve chugui tanimbu ha omombo yty atýpe.   Avei oity yvýre koty kuéra ojoguerekohápe kuimbaʼe ha kuña omomorã haguã tupã guaʼu kuérape upe tupaópe voi; ha pe tupaópe avei kuña kuéra oipyaha ahoja tupã guaʼu kuñáva Astarté peguarã.   Upéi ohenoika opa paʼi kuéra Judá pegua, ha omomarã opa tupã guaʼu kuéra rekoha, Gueba guive Beerseba peve, umi paʼi kuéra ohapy haguépe insiénso ha oity yvýre umi altar kuéra aña nguérape oñemopuʼãva, oĩva táva sãmbyhyhára Josué rokẽme; upéva oĩ táva rokẽme ijasu gotyo.  Paʼi kuéra tupã guaʼu rekoha pegua katu noñembojáiva Ñandejára altar rehe Jerusalénpe, hoʼúnte uvei mbujape oñembovuʼỹva, hapicha paʼi kuéra apytépe.   Josías omomarã avei upe tenda oñembaʼe hapyhápe Ben-Hinómpe,  ani haguã avave ohapy itaʼýra térã itajýra mymbajuka  ramo Molócpe.   Oipeʼa avei kavaju kuéra raʼãnga, Judá ruvicha guasu kuéra ojapouka vaekue kuarahy rérape; umíva oĩ tupao rokẽme, upe koty ypýpe oikohápe mbaʼe ñongatupy rerekua Natán-Mélec, ha ohapy avei pe kuarahy kárro.  Oity avei yvýre umi altar  Judá ruvicha guasu kuéra omopuʼãuka vaekue Ahaz koty guasu ijyvatehápe, ha umi altar Manasés omopuʼãuka vaekue tupao  korapy kuérape. Omyanguʼi paite ha ikuʼikue oityka ysyry Cedrónpe.   Mburuvicha guasu ohundi avei tupã guaʼu kuéra rekoha oĩva Jerusaléngui kuarahy resẽ gotyo, yvyty olívo sur gotyo. Umíva omopuʼã vaekue Israel ruvicha guasu Salomón koʼã mbohapy tupã guaʼu peguarã: Astarté, sidónio kuéra tupã guaʼu ahẽ kuñáva, Quemós, moabíta kuéra tupã guaʼu ahẽ ha Milcom, amoníta  kuéra tupã guaʼu ahẽ.  Omyanguʼipa avei umi ita ha yvyra poguasu kuéra oñemboykéva tupã guaʼu kuérape ha omyenyhẽ yvypóra kãngue kuégui umi tenda oĩ haguépe.  Pe altar ha tupã guaʼu tupao Betel pegua, omopuʼã vaekue Jeroboam Nabat raʼy,  ojapouka vaekue ivaíva Israel guápe, Josías omyanguʼi tumi ojapo peve chugui yvy tĩmbo ha ohapy; ohapy avei Astarté raʼãnga.   Josías ou rire ha ohecha umi tyvy oĩva yvytýpe voi, oguenohẽka kãnguekue oĩva umívape ha ohapy altar ári omomarãvo. Péicha oiko Ñandejára ñeʼẽ heʼi vaekue pe maranduhára rupi omomarandu vaekue koʼã mbaʼe.   Upéi oporandu: —Mbaʼe apoha piko pe tyvy oĩva amoite? Umi kuimbaʼe táva pegua heʼi chupe: —Upéva hína pe maranduhára tyvy ou vaekue Judágui omomarandu haguã upe nde, ore ruvicha guasu, koʼágã rejapo vaekue Betel  pegua altáre.   Upérõ Josías heʼi: —Pehejánte péicha. Aníke avave opoko ikãnguekuére. Upéicha ndojepokói ikãnguekue ha pe maranduhára Samáriagui ou vaekue kãnguekuére.   Opa umi tupã guaʼu rekoha oĩva Samáriape ha Israel ruvicha guasu kuéra omopuʼã vaekue, ombopochývo Ñandejárape, Josías ohundi ha ojapo hese kuéra ojapo haguéicha Betel rehe.  Upéi ojuka umi altar ári opa umi tupã guaʼu rekoha pegua paʼi kuéra upépe oĩvape, ha umi altar ári ohapy yvypóra kãnguekue. Upéi ou jey Jerusalénpe.   Mburuvicha guasu heʼi opa tetãguárape ombyarete haguã Páskua,  Tupã Ijára rérape, oĩháicha ñeʼẽ ñomeʼẽ kuatia ñeʼẽme.  Arakaʼeve noñembyaretéi vaekue Israélpe peteĩ Páskua peichagua, umi ára tendota kuéra oisãmbyhy ypy guive Israélpe. Ndaipórinte vaekue avei Israel ha Judápe mburuvicha guasu ombyaretéva Páskua péicha hiʼárape.  Áño 18 oisãmbyhy haguépe Josías, oñembyarete pe Páskua Jerusalénpe Ñandejára rérape.   Josías ohundi avei paje apoha ha mbaʼe ñemi kuaaha kuéra, umi tupã guaʼu ogapy ha opaichagua tupã guaʼu, ha opa umi mbaʼe ahẽ ojeporúva tupã guaʼu ñemomorarã, oĩva Judá ha Jerusalénpe. Ojapo ombyaje haguã umi mbaʼe ojeʼéva upe Ñandejára rembiapoukapy kuatiápe, paʼi Hilquías ojuhu vaekue tupaópe.  Ndaipóri vaekue avaveichagua mburuvicha guasu, imboyve térã haʼe riregua, haʼéicha ohayhúva Ñandejárape ipyʼaite guive, hiʼánga tuichakue ha opa imbaretekue reheve, heʼiháicha Moisés kuatiañeʼẽ.   Upéicha ramo jepe, Ñandejára akóinte ipochy, hendy gueteri ipochy Judá ndive, opa umi mbaʼe ahẽ rehe ojapo vaekue Manasés ombopochývo chupe.  Upévare heʼi vaekue Ñandejára ojeitaha Judágui, ojei haguéicha Israélgui, ha omosẽtaha henondégui táva Jerusalén ha pe tupao haʼe heʼi haguépe oikotaha héra.   Josías rekovekue ha opa mbaʼe ojapo vaekue, ojehai Judá ruvicha guasu kuéra kuatiápe.  Hiʼárape faraón Necao, Egipto ruvicha guasu, oho ysyry Éufrates gotyo oipytyvõ haguã Asiria ruvicha guasúpe. Mburuvicha guasu Josías osẽ huguãitĩvo, ha Meguídope ohecha vove Necao, ojuka chupe.  Hembiguái kuéra omoĩ hetekue kárrope ha ogueraha Meguídogui Jerusalénpe. Upépe oñotỹ chupe ityvýpe. Upérõ tetãguára omoingo Josías raʼy Joacaz mburuvicha guasúrõ itúva rendaguépe.   Joacaz oguereko 23 áño oñepyrũrõ oisãmbyhy, ha oisãmbyhy Jerusalénpe mbohapy mes. Isy héra Hamutal, Jeremías rajy, Libágua.  Hembiapo katu ivai Ñandejára renondépe, itúva kuéra ypykue rembiapo kuéicha avei.  Faraón Necao oguereko chupe ipokuapy Hamat yvýpe ani haguã oisãmbyhy Jerusalénpe, ha hetã ohepy meʼẽ vaerã chupe 3.300 kílo pláta ha 33 kílo óro.  Upéva ári faraón Necao omoĩ mburuvicha guasúrõ Josías raʼy Eliaquímpe itúva rendaguépe ha ombohéra chupe Eliaquim, héra tee rangue; Joacázpe katu ogueraha Egíptope ha upépe omano.   Joaquim omeʼẽ Necáope upe pláta ha óro haʼe ojeruréva, ha upevarã omoĩ impuésto tetã guárape. Peteĩ-teĩ omeʼẽ pe pláta ha óro ojejeruréva chupe, oñemeʼẽ haguã faraón Necáope.   Joaquim  oguereko 25 áño oñepyrũrõ oisãmbyhy, ha oisãmbyhy Jerusalénpe 11 áño. Isy héra Zebudá, Pedaías rajy, Rumagua.  Hembiapo katu ivai Ñandejára renondépe, itúva kuéra ypykue rembiapo kuéicha avei. Joaquim oisãmbyhy aja, Babilonia ruvicha guasu Nabucodonosor ondyry upe tetãre, ha Joaquim oiko ipo guýpe mbohapy áño pukukue. Upéi katu opuʼã hese.  Ñandejára katu omondo Joaquim rehe mondaha aty caldéo, sírio, moabíta ha amoníta kuérava. Omondo Judá rehe, ohundi haguã, heʼi haguéicha Ñandejára hembiguái maranduhára kuéra rupi.  Kóva ojehu Judápe Ñandejára oipota haguére, omosẽ haguã chupe hesa renondégui, Manasés angaipáre,  avei hembiapo vaiʼỹva ruguy oñohẽ vaekuére, omyenyhẽ meve pype Jerusalén. Upévare Ñandejára ndoheja reisevéi chupe.   Joaquim rekovekue ha opa mbaʼe ojapo vaekue, ojehai Judá ruvicha guasu kuéra kuatiápe.  Omano rire, oisãmbyhy hendaguépe itaʼýra Joaquín.   Upe guive Egipto ruvicha guasu nosẽvéi hetãgui, Babilonia ruvicha guasu oñemombaʼe haguére opa imbaʼe kuérare, ysyry Egipto guive, ysyry guasu Éufrates peve.   Joaquín oguereko 18 áño oñepyrũrõ oisãmbyhy, ha oisãmbyhy Jerusalénpe mbohapy mes. Isy héra Nehustá, Elnatán rajy, Jerusalengua.  Hembiapo katu ivai Ñandejára renondépe, itúva rembiapo kuéicha.   Umiha árape, Babilonia ruvicha guasu Nabucodonosor ñorãirõhára aty oho Jerusalénpe ha omongora ondyry haguã hese.  Oñendyry aja pe távare oguahẽ Nabucodonosor.  Upérõ Judá ruvicha guasu Joaquín, isy, hembiguái, mburuvicha ha karai kuéra ijeroviaha ndive, oñemeʼẽ Babilonia ruvicha guasu pópe ha haʼe oipokuauka chupe kuéra. Kóva ojehu áño 8 oisãmbyhy haguépe Nabucodonosor.   Upéi Nabucodonosor oipeʼa upégui umi mbaʼe repyeta tupao ha mburuvicha guasu róga pegua ha, Ñandejára omomarandu haguéicha, ojoka opa umi mbaʼe óro Israel ruvicha guasu Salomón ojapouka vaekue tupao peguarã.  Upéi ogueraha iñapytĩmby opa Jerusalén guápe, opa mburuvicha kuéra ha ñorãirõhára poravo pyre, opa mbaʼe porã apoha ha fiérro rehe ombaʼapo kuaávape, ombyaty peve 10.000 iñapytĩmby. Umi imboriahu kueténte oheja upe tetãme.   Nabucodonosor ogueraha avei iñapytĩmby Joaquín, isy, hembireko kuéra, mburuvicha kuéra ha opa karai poguasu upe tetã megua. Ogueraha iñapytĩmby Jerusaléngui Babilonia peve.   Iñapytĩmby retakue Babilonia ruvicha guasu ogueraha vaekue, koʼãva: karai poguasu kuérava, 7.000; mbaʼe porã apoha ha fiérro rehe ombaʼapo kuaáva, 1.000; ha hembyre umi imbarete ha ikatupyrýva ñorãirõrã.  Upéi mburuvicha guasu Babiloniagua omoĩ mburuvicha guasúrõ Matanías, isovríno Joaquín rendaguépe, ha ombohéra chupe Sedequías,  héra tee rangue.   Sedequías oguereko 21 áño oñepyrũrõ oisãmbyhy,  ha oisãmbyhy 11 áño Jerusalénpe. Isy héra Hamutal, Jeremías rajy, Libágua.  Hembiapo katu ivai Ñandejára renondépe, itúva Joaquín rembiapo kuéicha.  Upévare Ñandejára ipochy Jerusalén ha Judá ndive ha omosẽ henondégui. Upéi Sedequías opuʼã Babilonia ruvicha guasúre. Ára 10pe, upe mes 10hápe, ha 9 áñoma oisãmbyhy haguépe Sedequías, mburuvicha guasu Nabucodonosor oho iñorãirõhára kuéra reheve Jerusalén gotyo. Oguahẽvo, omongora pe táva.  Oñemohenda henondépe, ha ijerekuévo katu omopuʼã yvy, ojapyhara ha ondyry haguã hese.  Pe táva oñemongora áño 11 peve oñepyrũ haguépe oisãmbyhy Sedequías.  Ára 9hápe, mes irundyha jave, tuichave ñembyahýi upe távape ha avave ndoguerekói hoʼu vaerã.  Upérõ ombokua hikuái pe táva tápia.  Ha umi caldéo kuéra omongora ramo jepe chupe kuéra, mburuvicha guasu iñorãirõhára reheve, osẽ ha okañy upe pyhare. Osẽ hikuái pe okẽ oĩva mokõive tápia paʼũ rupi, ha upe tape rupi ohasáva mburuvicha guasu yvotyty rupi. Upégui, oho hikuái ysyry Jordán ñu rape rupi.  Caldéo kuéra katu omuña mburuvicha guasu Sedequíaspe ha ohupyty chupe Jericó ñúme. Iñorãirõhára kuéra oheja chupe ha isarambi opa rupi.  Caldéo kuéra omyakãsã mburuvicha guasúpe ha ogueraha Babilonia ruvicha guasu rendápe, oĩva Riblápe, Hamat retãme. Upépe Nabucodonosor heʼi mbaʼépa ojejapóta Sedequías rehe.  Sedequías raʼy kuérape katu, ojajura kytĩ hesa renondetépe, ha chupe ohesaʼouka, oipokua ha ogueraha Babilóniape.   Ára 10pe, mes 5 jave, áño 19 oñepyrũ haguépe oisãmbyhy Babilonia ruvicha guasu Nabucodonosor, Nebuzaradán, mburuvicha guasu rembijokuái ha mburuvicha guasúre oñangarekóva ruvicha, oguahẽ Jerusalénpe.  Ha ohapy hikuái tupao,  mburuvicha guasu róga ha opa óga táva pegua, tenondete umi poguasu kuéra róga,  ha umi ñorãirõhára omoirũva chupe oity yvýre umi tápia omongoráva Jerusalén.  Upéi Nebuzaradán ogueraha ipokuapy Babilóniape umi táva guápe, umi ohasa vaekuépe caldéo kuérape ha umi mbaʼe apópe ikatupyrýva rembyrépe.  Mbovymi imboriahuvévante oheja oñangareko haguã parraltýre ha oñemitỹ haguã kokuépe.   Caldéo kuéra ojoka opa mbaʼe vrónse oĩva tupaópe: umi horkon,  ipyenda ha ñaʼẽ guasu y peguarã, ha ogueraha hikuái opa upe vrónse Babilóniape.  Ogueraha avei tanimbu ryru, pála, mbaʼe rendy mopotĩha, kucharõ kuéra ha opa tembiporu vrónse ojeporúva oñemomorãháme.   Upéicha avei, Nebuzaradán ogueraha opa mbaʼe óro ha pláta: myatatĩha ha tása guasu kuéra.  Umi mokõi horkon, pe ñaʼẽ guasu y peguarã, ha pyenda kuéra mburuvicha guasu Salomón ojapouka vaekue tupao peguarã, ndaikatúi ojepapa ipohyikue.  Peteĩ-teĩ umi horkon ijyvateve 8 métrogui, ha iñakã vrónse 2 métrogui ijyvateve. Ijerére katu ijeguaka ku rédcha vrónsegui, ha granáda raʼãngápe oñembojegua. Umi mokõi horkon peteĩcha.   Nebuzaradán omyakãsã avei paʼi guasu Seraías, paʼi kuéra ruvicha Sofonías. Ha mbohapy tupao rokẽ rerekuápe.  Umi tavagua apytégui omyakãsã ñorãirõhára ruvicha, 5 mburuvicha guasu rembiguái oĩva pe távape, pe mburuvicha oiporavóva kuimbaʼe kuéra ñorãirõrã, 60 karai poguasu oĩva upe távape.  Babilonia ruvicha guasu Nabucodonosor omoĩ umi Judápe ohejáva sãmbyhyhárõ, Guedalíaspe Ahicam raʼy ha Safán remineno.  Umi Judá pegua mburuvicha ha ñorãirõha kuéra oikuaávo upéva, oho Mispápe oñeʼẽ haguã Guedalías ndive. Umíva vaekue Ismael Netanías raʼy, Johanán Caréah raʼy, Seraías Tanhúmet raʼy Netofá pegua, ha Jaazanías, peteĩ kuimbaʼe Maacá pegua raʼy. Omoirũ chupe kuéra kuimbaʼe kuéra hendivegua.  Guedalías omeʼẽ iñeʼẽ Ñandejára rérape chupe kuéra ha iñirũ nguérape, heʼívo ani haguã okyhyje mburuvicha caldéo kuéragui, opyta haguã uvei oiko upe tetãme ha ojejokuaika Babilonia ruvicha guasúpe, ha upéicha oho porãtaha chupe kuéra.   Ha pe mes 7 haguépe, Ismael Netanías raʼy ha Elisamá remineno, haʼéva Judá ruvicha guasu rogagua, oguahẽ 10 kuimbaʼe ndive, ha ojuka hikuái Guedalías ha umi judío ha caldéo oĩva hendive Mispápe.  Upérõ opavave, okyhyje rupi caldéo kuéragui, opuʼã ha oho Egíptope  oĩ haguéicha, michĩva ha tuicháva ha ñorãirõhára ruvicha kuéra.   Ára 27pe, mes 12 jave, áño 37pe ojereraha hague hetãgui Judá ruvicha guasu Joaquín, oñepyrũ oisãmbyhy Babilóniape mburuvicha guasu Evil-Merodac, ipyʼa porãva Joaquín ndive, ha oguenohẽ chupe koty ypytũgui.  Imbaʼe porã hendive, ha ombojeroviave chupe ambue mburuvicha kuérapegui, oĩva hendive Babilóniape.  Ha péicha Joaquín oipeʼa upe ijao oiporúva oikórõ iñapytĩmby, ha upe guive okaru mburuvicha guasu ndive.  Upéva ári, oikove aja pukukue, Joaquín ohupyty hemikotevẽrã ára koʼẽre, Babilonia ruvicha guasúgui. Oguahẽvo pe ára Ñandejára ogueraha haguã Elías yvágape peteĩ yvytu ratãme, Elías ha Eliseo osẽ Guilgálgui.  Elías heʼi Eliséope: —Epyta koʼápe, Ñandejára che mondógui Betélpe. Eliseo katu heʼi chupe: —Ñandejára rehe ha nde rehe voi haʼe ndéve ndoroheja moʼãiha neño. Upérõ oho oñondive Betel peve.  Maranduhára  kuéra oikóva Betélpe katu osẽ Eliseo ruguãitĩvo ha heʼi chupe: —Reikuaa piko Ñandejára oipeʼataha nde hegui ko árape ne mboʼehára? —Aikuaáma, heʼi Eliseo, pekirirĩ.   Upéi Elías heʼi Eliséope: —Epyta koʼápe, Ñandejára che mondógui Jericópe. Eliseo katu heʼi chupe: —Ñandejára rehe ha nde rehe voi haʼe ndéve ndoroheja moʼãiha neño. Upérõ oho oñondive Jericó peve.  Maranduhára kuéra oikóva Jericópe katu osẽ Eliseo ruguãitĩvo ha heʼi chupe: —Reikuaa piko Ñandejára oipeʼataha nde hegui ko árape ne mboʼehára? —Aikuaáma, heʼi Eliseo, pekirirĩ.   Upéi heʼi chupe Elías: —Epyta koʼápe, Ñandejára che mondógui Jordánpe. Eliseo katu heʼi chupe: —Ñandejára rehe ha nde rehe voi haʼe ndéve ndoroheja moʼãiha neño. Upérõ oho mokõivéva,  ha 50 maranduhára oguahẽ ha opyta mombyrymi hovái kuéra; Elías ha Eliseo katu opyta y Jordán rembeʼýpe.  Upérõ Elías oipeʼa ijahoja, ombyapakua ha oinupã pe y. Pe y oñembojaʼo, ha mokõive ohasa pe ysyry guasu mbyte rupi, yvy rupi ramo guáicha.  Ohasa rire, Elías heʼi Eliséope: —Mbaʼépa reipota ajapo nde rehe ajereraha mboyve nde ypýgui. Eliseo heʼi chupe: —Aipota remeʼẽ chéve mokõi nde espíritu pehẽngue.   Elías heʼi chupe: —Namichĩri pe rejeruréva. Che recha ramo ajererahávo nde hegui, rerekóta. Ỹrõ, noñemeʼẽ moʼãi ndéve.   Haʼe kuéra oguata ha oñeʼẽ aja oñondive, upéicha háguinte ou sapyʼa peteĩ kárro tata, kavaju tata reheve avei, oipeʼáva chupe kuéra ojuehegui ha Elías ojehupi yvágape peteĩ yvytu ratãme.   Ohechávo upéva Eliseo osapukái: “Che ru, che ru, nde vaekue Israélpe guarã ñorãirõhára aty mbaretéicha!” Upe rire ndohechavéi Elíaspe. Upérõ Eliseo omondoro ijao.  Upéi ohupi pe ahoja hoʼa vaekue Elíasgui, oho jey Jordánpe ha opyta hembeʼýpe,  upéi oinupã pe y upe ahojápe ha heʼi: “Mamo piko oĩ Tupã Elías Jára?” Oinupã vove upe y, oñembojaʼo mokõi hendápe ha Eliseo ohasa jey pe ysyry rupi.  Maranduhára kuéra Jericó pegua, oĩva hovái, heʼi ohechávo chupe: “Elías espíritu oguapy koʼágã Eliseo ári!” Upérõ oho hikuái huguãitĩvo ha ojayvývo henondépe,  heʼi chupe: —Ore ne rembiguái kuéra apytépe oĩ 50 kuimbaʼe pyʼa guasu. Torohóna ne mboʼehára rekávo, ani upeichahágui Tupã espíritu oity mbaʼe raʼe chupe peteĩ yvytýpe térã ñúme. Haʼe katu heʼi: —Nahániri, ani pemondo avavépe.   Haʼe kuéra ojerure etereígui, ipahápe oheja omondo umi 50 kuimbaʼe, ha umíva oheka Elíaspe mbohapy ára pukukue ha ndojuhúi.  Upérõ ou jey hikuái Jericópe opyta haguépe Eliseo, ha haʼe heʼi chupe kuéra: —Haʼéma voi kuri peẽme ani haguã peho.   Umi Jericogua heʼi Eliséope: —Rehechaháicha ore táva oĩ iporãháme, pe y katu ivai ha omomembykua kuña kuérape.   Eliseo heʼi chupe kuéra: —Peru chéve peteĩ ñaʼẽmbe pyahu juky reheve. Haʼe kuéra ogueru vove pe ñaʼẽmbe pyahu,  Eliseo oho pe ykuápe ha opoi pype juky, heʼívo: —Péicha heʼi Ñandejára: “Che amopotĩma ko y; águive ndoporojuka moʼãvéi ha nomomembykua moʼãvéi kuña kuérape.”   Upe guive pe y opyta ipotĩ, heʼi haguéicha Eliseo.   Eliseo oho upégui Betel gotyo. Ojupi ohóvo pe tape rupi ha peteĩ mitã aty upe táva pegua, oñembohory hese ha osapukái chupe: “Néike akã perõ, ejupíke!”   Eliseo ojere, omaʼẽ hese kuéra ha ombojeharu Ñandejára rérape. Upete vove osẽ mokõi tymba ñarõ kaʼaguýgui ha oipeheʼãmba 42 haʼe kuéravape.  Upéi Eliseo oho yvyty Carmélpe ha upégui ou jey Samáriape. Áño 18 oisãmbyhy hague Josafat Judápe, Joram Acab raʼy oñepyrũ oisãmbyhy Israel retã ha oisãmbyhy Samáriape 12 áño.  Hembiapokue ivai Ñandejára renondépe, ndahaʼéi jepe ivai etéva isy ha itúva rembiapo kuéicha; oipeʼa niko pe ita oñemboykéva Baal  peguarã, itúva ojapo vaekue.  Opáichavo ojapo opa umi mbaʼe vai ojapo vaekue Jeroboam Nabat raʼy, ha umíva rupi ojapouka ivaíva Israel guápe.   Mesa, Moab ruvicha guasu, omoñemoña ovecha ha opaga vaerã Israel ruvicha guasúpe 100.000 ovecha raʼy ha 100.000 ovecha mácho ilána reheve.  Acab omano rire katu Moab ruvicha guasu opuʼã Israel ruvicha guasúre.  Upérõ Israel ruvicha guasu Joram osẽ Samáriagui ha ohecha opa Israel ñorãirõhára.  Upéi heʼika Judá ruvicha guasúpe: “Moab ruvicha guasu opuʼã che rehe. Che moirũsépa ñañorãirõ haguã hendive?” Judá ruvicha guasu heʼi chupe: “Romoirũta. Che, che ñorãirõhára ha kavaju arigua kuéra niko roĩ ne ndive ha ne génte kuéra ndive.  Ha mamo rupípa ñandyrýta hese?” Joram heʼika chupe: “Edom pegua yvy ojeikoʼỹha rupi.”   Upéicha Israel, Judá ha Edom ruvicha guasu kuéra oñepyrũ oho oñondive. Opáichavo heta ojere vaerã ha oguata 7 ára pukukue; upévare opa pe y iñorãirõhára ha hymba kuéra peguarã.  Upérõ Israel ruvicha guasu heʼi: —Háke! Haʼetéku Ñandejára ñande rerúva koʼápe mbohapy mburuvicha guasúpe ñane meʼẽ haguã Moabgua pópe.   Josafat oporandu: —Ndaipóri piko árupi peteĩ Ñandejára ñaporandu  haguã Ñandejárape haʼe rupi? Peteĩ mburuvicha Israel guáva heʼi: —Ápe oĩ Eliseo Safat raʼy, Elías moirũhare.   Josafat heʼi: —Ñandejára ñeʼẽ oĩ hendive! Israel ruvicha guasu, Josafat ha Edom ruvicha guasu oho pyaʼe hikuái Eliseo rendápe.  Eliseo katu heʼi Israel ruvicha guasúpe: —Che rejápe! Tereho eporandu nde ru ha nde sy kuérape! Israel ruvicha guasu heʼi chupe: —Ñandejára ore reru koʼápe, mbohapy mburuvicha guasu roʼa haguã Moabgua pópe.  Upérõ Eliseo heʼi chupe: —Ñandejára ipuʼakapáva che jokuáiva rehe haʼe ndéve, ndahaʼéi rire Judá ruvicha guasu Josafat rehehápe, nde rova rehe jepe namaʼẽi vaerã moʼã.  Peru katu chéve koʼápe peteĩ músiko! Pe músiko oñepyrũ vove ombopu, Ñandejára oñemombaʼe Eliseo rehe,  ha Eliseo heʼi: —Ñandejára heʼika: ‘Pejapo heta y rendarã ko ñúme,  ndoipeju moʼãi ramo yvytu ha ndoky moʼãi ramo jepe, ko ñu henyhẽta ýgui ha opa peẽ peyʼúta, pene rymba kuéra ha pende kavaju kuéra avei.  Ha oĩve gueteri hína: Ñandejára omoĩta pende pópe Moab guápe,  ha peẽ pehundíta itáva kuéra oñembotápiava, itáva kuéra oñemombaretéva, peikytĩta opa yva máta, pembotýta umi ykua kuéra ha pemyenyhẽta itágui ikokue kuéra.’   Ha upéicha ojehu. Upe ára ambuépe, pe mbaʼe kuaveʼẽ hórape, ou Edómgui y ha omyenyhẽ pe ñu.  Upe aja Moabgua oikuaa mburuvicha guasu kuéra ouha ondyrývo hese kuéra ha upérõ ohenói opa mitã rusu ha kakuaávape oĩva ñorãirõrã ha oho oñemohenda upe tetã rembeʼýpe.  Pyhareve opuʼãvo, pe kuarahy ohesape y ári ha umi Moabgua ohecha henondépe kuéra pe y pytã tuguýicha,  ha heʼi hikuái: “Upéva tuguy hína. Umi mburuvicha kuéra oñorãirõ raʼe oñondive ha ojojukapa. Néike Moabgua, jaha katu ñañemombaʼe umi haʼe kuéra oheja vaekuére.”   Ha oikévo Moabgua umi Israelgua rekohápe, Israelgua ondyry hese kuéra ha omboguevi. Upérõ Israelgua omuña ha ojuka chupe kuéra,  upéi ohundi itáva kuéra, omyenyhẽ itágui ikokue kuéra, omboty ijykua kuéra ha oikytĩ opa yva máta. Táva Quir-Haréset ñoite opyta. Umi ónda poiha katu omongora ha oñemombaʼe hese.   Moab ruvicha guasu ohechávo umi oúva chupe hetaveha chugui, ogueraha 700 ñorãirõhára yvy rupigua oñemopaʼũ haguã oĩháme Edom ruvicha guasu. Ha nosẽi chupe.  Upérõ ogueraha itaʼýra ypykue oisãmbyhy vaerã hendaguépe ha oikuaveʼẽ mymbahapy  ramo táva tápia ári. Kóva oporombopochy eterei Israelguáre, ha upévare haʼe kuéra ohupi hekoha ha oho jey hetãme. Peteĩ kuña, maranduhára  rembirekore, oho Eliseo rendápe ha heʼi chupe: —Che ména omano ha nde reikuaa haʼe omombaʼe hague Ñandejárape. Koʼágã pe mbaʼe porukahare ou ha oguerahase hembiguairã mokõi che memby.   Eliseo oporandu chupe —Mbaʼe piko ikatu ajapo nde rehe? Ere chéve mbaʼépa rereko nde rógape. Haʼe heʼi chupe: —Ndarekói mbaʼeve, peteĩ ñandyry ryru mínte.   Upérõ Eliseo heʼi chupe: —Tereho eiporu nde róga jereregua kuéragui mbaʼe ryru heta porã.  Upéi eike nde rógape ne memby kuéra ndive, emboty pe okẽ, emyenyhẽ rehóvo ñandyrýpe opa umi mbaʼe ryru ha emboyke umi henyhẽva.   Pe kuña oho hógape ha oñemboty imemby kuéra ndive. Upérõ oñepyrũ omyenyhẽ ñandyrýpe umi mbaʼe ryru haʼe kuéra ombohasáva chupe.  Henyhẽmbáma ramo umi mbaʼe ryru, heʼi peteĩva imembýpe: —Embohasave chéve. Imemby katu heʼi chupe: —Ndaipóri véima. Upe vove pe ñandyry ndosyryvéi.  Upéi haʼe oho omombeʼu pe maranduhárape, ha haʼe heʼi chupe: —Tereho eñemu pe ñandyry rehe ha hepykuépe emyengovia pe mbaʼe poruka harépe, ha pe hembývagui ikatúta reiko nde ha ne memby kuéra.   Peteĩ jey Eliseo ohasa Sunem rupi ha peteĩ kuña upepegua, ojeapóva mbaʼe ramo, heʼi jey-jey chupe oho haguã okaru hendive. Ha ohasávo upérupi, Eliseo oho jepi hógape okaru.  Upérõ haʼe heʼi iménape: —Aikuaa ko kuimbaʼe oúva ñande rógape okaru haguã, peteĩ Tupã maranduhára  marangatuha.  Jajapóna ñande róga ári peteĩ koty chupe guarã. Ñamoĩta chupe hupa, imesa, apyka ha hesapeharã. Upéicha oguahẽ ramo ñande rógape ikatúta opyta upépe.   Peteĩ jey, oguahẽ ramo ikotýpe opyta haguã oke,  heʼi hembiguáipe hérava Guehazí: Ehenói pe kuñakarai Sunem guápe. Pe tembiguái ohenói chupe, ha haʼe ou rire, Eliseo heʼi hembiguáipe:   —Ere pe kuñakaraípe ipyʼa porãite vaekue ñane ndive, mbaʼépa ikatu jajapo hese, oipotápa ñañeʼẽ hese karai mburuvicha guasúpe térã ñorãirõhára kuéra ruvichápe. Haʼe heʼi: —Che aĩ porã koʼápe che rehegua kuéra apytépe.   Eliseo heʼi: —Ha mbaʼéiko ikatu jajapo hese? —Ndaikuaái, —heʼi Guehazí—. Naimembýi, ha iména itujáma.   —Ehenói chupe, —heʼi Eliseo. Pe tembiguái ohenói ha haʼe opyta oñemboʼy ikoty rokẽme.  Upérõ Eliseo heʼi chupe: —Pe áño oúvape guarã, koʼã ára rupi rerekóta ne memby nde jyva ári. Haʼe heʼi chupe: —Nde niko peteĩ karai marangatu, ani kena che mbotavy.   Ha Eliseo heʼi haguéicha haʼe hye guasu ha pe áño ambuépe imemby.  Pe mitã okakuaa ha peteĩ jey osẽ ohechávo itúvape oĩva kóga monoʼõhára ndive,  ha oñemoĩ osapukái chupe: —Áina che akã! Che akã rasy eterei! Upérõ itúva heʼi peteĩ hembiguáipe: —Eraha isy rendápe.   Pe tembiguái ogueraha chupe isy rendápe, ha haʼe omboguapy chupe hapy paʼũme asaje pyte peve. Upérõ pe mitã omano.  Isy katu ohupi chupe maranduhára kotýpe, omoĩ hupa ári ha osẽ ombotývo pe okẽ.  Upéi ohenói iménape ha heʼi chupe: —Embou che rendápe peteĩ tembiguái che rymba vúrro reheve, taha maranduhára rendápe. Upéi aju jeýta. Iména oporandu chupe:   —Mbaʼére piko rehóta ko árape? Ndahaʼéi niko jasy pyahu térã pytuʼuha ára. —Ani rejepyʼapy, —heʼi haʼe.   Ombyapeka hymba vúrro ha heʼi hembiguáipe: —Jaha katu! Aníke rehejátei opyta che rymba vúrro che haʼe peve ndéve.   Upéicha oho ha oguahẽ yvyty Carmélope, oĩháme maranduhára. Eliseo ohecha chupe mombyrýgui ha heʼi hembiguái Guehazípe: —Kuña karai Sunemgua hína.  Tereho huguãitĩvo ha eporandu mbaʼéichapa oiko haʼe, iména ha imemby. Haʼe heʼi pe tembiguáipe oiko porãnteha.  Upéi oguahẽ pe yvyty oĩháme Eliseo, ha oñañuã ipy. Guehazí oñemboja oipeʼa haguã ha Eliseo heʼi chupe: —Eheja, ojepyʼapy eterei hína, ha koʼágã peve Ñandejára ndeʼíri chéve mbaʼépa ojehu chupe.   Upérõ haʼe heʼi chupe: —Karai, che piko ajerure raʼe ndéve che membyrã? Ndaʼéi piko ndéve raʼe ani haguã che mbotavy?   Upérõ Eliseo heʼi Guehazípe: —Eraha che yvyra jekoha ha tereko amoite. Rejotopáva ndive ani reñeʼẽ chupe, ha oĩrõ oñeʼẽva ndéve, ani ere chupe mbaʼeve. Upéi emoĩ pe yvyra jekoha mitã rova ári.   Pe mitã sy katu heʼi Eliséope: —Ñandejára rehe ha nde rehe voi haʼe ndéve nasẽ moʼãiha koʼágui nde reheʼỹ. Upérõ Eliseo oho hendive.   Upe aja Guehazí oñemotenonde chugui kuéra ha omoĩ pe yvyra jekoha mitã rova ári, haʼe katu ndohechaukái oñeñanduha, upévare Guehazí ou jey Eliseo ruguãitĩvo ha heʼi chupe: —Pe mitã noñeñandúi.   Oikévo Eliseo pe ógape, pe mitã oĩ tupápe omano pyréma.  Upérõ oike, omboty okẽ ha oñemboʼe Ñandejárape. Haʼe ha pe mitã año oĩ koty pýpe.  Upéi ojupi hupápe ha oñeno pe mitã ári, ombojávo ijuru, hesa ha ipo mokõive pe mitã mbaʼéva rehe ha ojejopývo hese. Pe mitã rete oñepyrũ oñembyaku.  Upérõ Eliseo opuʼã ha oguata águio pégotyo upe kotýre. Upéi ojupi jey hupápe ha ojejopy pe mitã retére. Upéicha háguinte pe mitã iñatĩa 7 jey ha ojesapeʼa.  Eliseo ohenói Guehazípe ha heʼi chupe: —Ehenói pe kuñakarai Sunem guápe. Guehazí ohenói ha oguahẽvo Eliseo rendápe, haʼe heʼi chupe: —Kóina ápe ne memby.   Pe kuña oñemboja ha ojeity Eliseo pýre; upéi ohupi imemby ha osẽ pe kotýgui.   Upe rire Eliseo oho jey Guilgálpe. Upérõ oiko ñembyahýi guasu upépe ha peteĩ jey maranduhára kuéra oguapy jave hína Eliseo jerére, haʼe heʼi hembiguáipe: “Emoĩ nde ólla guasu tatápe, ha ejapo mbaipy maranduhára kuéra peguarã.”   Peteĩ haʼe kuérava osẽ ñúme kaʼavo rekávo, ojuhu peteĩ máta kaʼaguy, oipoʼo hiʼa ojoguáva andai kaʼaguy ha omoĩ henyhẽ ijahojápe. Ou rire ombovo ha omoĩ ivore óllape, oikuaaʼỹre mbaʼépa.  Upéi oñerenohẽ maranduhára kuérape, ha oñepyrũ vove hoʼu pe mbaipy osapukái joa: —Maranduhára! Ko mbaipy oñepohano! Ha ndoʼuvéi hikuái.  Eliseo katu heʼi: —Peru chéve trígo kuʼi. Ha oitývo pe trígo kuʼi óllape, heʼi: —Koʼágã penohẽ chupe kuéra toʼu. Opavave hoʼu ha ndaiporivéi pe óllape mbaʼeve ivaíva.   Upéi oguahẽ peteĩ kuimbaʼe Baal-Salisá pegua oguerúva Eliséope 20 mbujape seváda oñembojy ramóva tatakuápe, ha trígo kuʼi pyahu ivosápe. Upérõ Eliseo heʼi hembiguáipe: —Emeʼẽ opavavépe toʼu.   Hembiguái katu heʼi chupe: —Mbaʼéicha piko ameʼẽta kóva 100 tapichápe? Ha Eliseo heʼi: —Emeʼẽ chupe kuéra toʼu, Ñandejára heʼígui hoʼúta ha hembypataha.   Pe tembiguái omeʼẽ chupe kuéra; hoʼu hikuái ha hembypa, heʼi haguéicha Ñandejára. Oĩ peteĩ karai hérava Naamán,  Siria pegua ruvicha guasu ñorãirõhára ruvicha; mburuvicha guasu ohayhu ha omeʼẽ chupe opa mbaʼe haʼe oipotáva, haʼe rupi niko Ñandejára oipytyvõ Síriape ñorãirõme. Ko kuimbaʼe katu hasy kuru vaígui.   Peteĩ jey oñorãirõ ramo sírio kuéra Israelgua ndive, peteĩ mitãkuña Israelgua hoʼa sírio kuéra pópe ha ojereraha Naamán rembirekópe hembiguairã.  Ko mitãkuña heʼi pe kuñakaraípe: —Che jára oho ramo Samaría pegua maranduhára  rendápe, okueráta ikuru vaígui.   Naamán omombeʼu mburuvicha guasúpe mbaʼépa heʼi pe mitãkuña.  Ha Siria ruvicha guasu heʼi chupe: —Iporã. Tereho katu ha arahaukáta che kuatiañeʼẽ Israel ruvicha guasúpe. Upérõ Naamán oho. Ogueraha 30.000 pláta pehẽngue, 6.000 óro pehẽngue ha 10 ao,  ha ogueraha Israel ruvicha guasúpe kuatiañeʼẽ heʼíva: “Oguahẽvo nde pópe ko kuatiañeʼẽ, reikuaáta amondoha Naamán, che ñorãirõhára ruvicha peteĩva, remonguera haguã chupe ikuru vaígui.”   Israel ruvicha guasu ohechávo pe kuatia, omondoro ijao ñembyasýgui ha heʼi: —Che ngaʼu piko Tupã, omeʼẽ ha oipeʼáva jeikove, ajeve kóva ombou che rendápe peteĩ kuimbaʼe amonguera haguã chupe ikuru vaígui? Pehecha porã hína, mbaʼéichapa che reke ñorãirõrã!   Maranduhára Eliseo, ohendúvo Israel ruvicha guasu omondoro hague ijao, heʼika chupe: “Maerã piko remondoro nde ao? Tou pe kuimbaʼe che rendápe ha oikuaáta oĩha maranduhára Israélpe.”   Naamán oho ikárro ha ikavaju kuéra reheve ha opyta Eliseo róga renondépe.  Eliseo katu heʼika chupe hembijokuái rupi: “Tereho ejahu 7 jey ysyry Jordánpe ha nde rete ipotĩta kuru vaígui.”   Naamán ipochy eterei ha oho jey heʼívo: —Che aimoʼã osẽta che rendápe, ñemboʼyhápe oñemboʼéta Tupã Ijárape, upéi opokota che rasyhápe ha péicha che monguerataha.  Damasco pegua ysyry Abana ha Farfar niko iporãve opa ysyry Israel peguágui. Umívapente niko ikatu vaerã moʼã ajahu che potĩ haguã che kuru vaígui. Ha tuicha pochy reheve oho upégui.  Hembiguái kuéra katu oñemboja ha heʼi chupe: —Karai, pe maranduhára heʼi rire ndéve rejapo haguã peteĩ mbaʼe hasýva, nderejapói chénepa raʼe? Ha pe heʼíva ndéve niko Kóvante: rejahu haguã ha ne potĩtaha.   Naamán oho ha oñapymi 7 jey ysyry Jordánpe, heʼi haguéicha chupe maranduhára, ha hoʼo opyta ipotĩ asy mitã roʼóicha.  Upérõ haʼe ha opa imoirũhára oho jey Eliseo rendápe, ha oguahẽvo Naamán heʼi chupe: —Koʼágã aikuaa porã, opa tetã nguéra ko yvy arigua apytépe, Israélpe ñoite oĩha Tupã. Upévare ajerure ndéve rereko haguã ne mbaʼerã koʼã jopói arúva ndéve.   Eliseo katu heʼi chupe: —Che Jára, che recháva hína rehe haʼe ndéve, ndareko moʼãiha che mbaʼerã. Ha Naamán heʼive ramo jepe chupe, Eliseo ndoipotái.  Upérõ Naamán heʼi chupe: —Upéicha ramo, taraha mína mokõi che mburika ári yvy Israel pegua; águive niko naikuaveʼẽ moʼã véima mymbahapy  térã mymbajuka  tupã nguérape, opa mbaʼe Járape ñoiténtema uvei.  Peteĩ mbaʼénte ajerure opa mbaʼe Járape: che ruvicha guasu oho ramo itupaópe omombaʼe guasu haguã Rimónpe, haʼe ojeko ramo che jyva rehe ha añesũ mante vaerã upe tupaópe, opa mbaʼe Jára toheja rei chéve upe ajapóva.   Eliseo heʼi chupe: —Ta nde pyʼa guapy katu rehóvo! Naamán oho upégui. Ha oho mombyrymíma ramo,  Guehazí, Eliseo rembiguái, heʼi ipype: “Che jára oheja Naamán, pe síriope oho, oipotaʼỹre mbaʼeve opa mbaʼe ogueru vaekuégui. Ñandejára rérape haʼe, pyaʼe ahataha hapykuéri, jahecha mbaʼépa ikatu ahupyty chugui.”   Ha Guehazí oho Naamán rapykuéri; Naamán ohechávo ou hapykuéri, oguejy ikárrogui huguãitĩvo ha oporandu chupe: —Mbaʼe piko ojehu?   —Mbaʼeve, heʼi Guehazí, che járanteko heʼika ndéve oguahẽ hague hendápe mokõi maranduhára pyahu, oúva Efraín yvytýgui ha heʼi ikatúpa remeʼẽ chupe 3.000 pláta pehẽngue ha mokõi ao.   Naamán heʼi chupe: —Eʼa! Eraha katu chupe 6.000 pláta pehẽngue. Naamán heʼi jey-jey chupe ogueraha haguã ha omoinge umíva mokõi vosápe ha heseve mokõi ao ha omeʼẽ mokõi hembiguáipe ogueraha haguã Guehazí renonderã.  Oguahẽvo hikuái pe yvytýpe, Guehazí oñongatu hógape upe pláta ha omondo umi tembiguáipe.  Upéi oho ijára rendápe ha Eliseo oporandu chupe: Mamóguipa reju Guehazí? —Ndahái kuri mamove, heʼi Guehazí.   Eliseo katu heʼi chupe: Peteĩ kuimbaʼe oguejy ramo ikárrogui ne ruguãitĩvo, che espíritu oĩ upépe. Koʼágã nde pláta hetáma ha ikatúta rejogua nde kokuerã, olivoty, parralty, ovecha, vaka, tembiguái kuimbaʼéva ha kuñáva.  Pe kuru vai Naamán mbaʼekue katu ojáta nde rehe ha ne ñemoñare kuérare opa árape guarã. Guehazí ojei vove Eliséogui, ojahoʼi chupe kuru vai ha opyta morotĩ aramirõicha. Peteĩ jey momranduhára  kuéra heʼi Eliséope: —Ko roikohápe ne ndive michĩ eterei oréve guarã.  Toroho mína ysyry Jordánpe torogueru peteĩ-teĩ peteĩ yvyra romopuʼã haguã ore kotyrã. —Tapeho katu, heʼi Eliseo.   —Ore moirũ mína, —heʼi peteĩ haʼe kuérava. —Iporã, pomoirũta, —heʼi haʼe.   Eliseo oho hendive kuéra Jordán peve, ha upépe oñemoĩ hikuái oity yvyra máta.  Ha oikytĩvo pe yvyra, hoʼa peteĩgui ihácha ýpe. Ha osapukái: —Áina, mboʼehára! Pe hácha ko na che mbaʼéi. Aiporu kuri!   —Mamo piko hoʼa, —oporandu maranduhára. Upéva ohechauka chupe mamópa. Upérõ Eliseo oikytĩ peteĩ yvyra, opoi upépe ha pe hácha ovevýi.   —Ehupi, —heʼi chupe Eliseo. Upéva oipyso ipo ha ohupi pe hácha.   Siria ruvicha guasu oiko ñorãirõme Israel ndive, ha oñeʼẽvo mburuvicha kuéra ndive, heʼi mamópa omoñuhãta Israel guápe.  Upérõ Eliseo heʼika Israel ruvicha guasúpe ani haguã ohasa upe rupi, sírio kuéra ohape raʼarõgui chupe.  Upérõ Israel ruvicha guasu omondo iñorãirõhára kuéra heʼi haguépe chupe maranduhára omomarandu ramo ojehape raʼarõha; ha upéicha rupi heta jey oguenohẽ chupe ivaívagui.   Upévare Siria ruvicha guasu ndoikuaavéi mbaʼépa ojapóta. Ohenói mburuvicha kuérape ha heʼi chupe kuéra: —Peje chéve mávapa ñande apyte pegua ojaguarea hína Israel ruvicha guasu peguarã!   Peteĩ haʼe kuérava heʼi chupe: —Ndahaʼéiko avave, che ruvicha guasu. Eliseo pe maranduhára Israelgua hína upe oikuaaukáva Israel ruvicha guasúpe opa mbaʼe eréva, ñemiháme jepe nde koty pýpe.   Upérõ Siria ruvicha guasu heʼi: —Peheka chéve mamópa oĩ amonambika haguã. Ojeʼe chupe oĩha Dotánpe,  Omondo kavaju ha kárro arigua aty ha heta ñorãirõhára yvy rupigua. Umíva oguahẽ Dotánpe pyhare ha omongora pe táva.  Koʼẽmba rire opuʼã Eliseo rembiguái ha osẽvo ohecha pe ñorãirõhára aty omongoráva pe táva ikavaju ha ikárro reheve, ha oho heʼi Eliséope: —Ha koʼágã mboʼehára, mbaʼépa jajapóta?   Eliseo heʼi chupe: —Ani rekyhyje, hetave hína umi oĩva ñane ndive, hendive kuéra oĩvagui.   Ha Eliseo oñemboʼe Ñandejárape heʼívo: “Che Jára, ehesapeʼána chupe tohechami.” Upérõ Ñandejára ohesapeʼa pe tembiguáipe, ha haʼe ohecha pe yvyty henyhẽ kavaju ha kárro tata arigua Eliseo jerére.   Umi sírio ondyrýtama hese ha Eliseo oñemboʼe Ñandejárape: “Emohesatũna chupe kuéra.” Ha Ñandejára omohesatũ chupe kuéra, ojerure haguéicha Eliseo.  Upérõ Eliseo heʼi chupe kuéra: —Kóva ndahaʼéi pe tape ha táva pehekáva, peju che ndive, pogueraháta pe kuimbaʼe pehekáva rendápe. Ha ogueraha chupe kuéra Samáriape.  Oguahẽvo upépe Eliseo oñemboʼe péicha: “Koʼágã, che Jára, ehesapeʼa chupe kuéra ohecha haguã.” Upérõ haʼe kuéra ohecha oĩha Samáriape.  Israel ruvicha guasu ohechávo chupe kuéra, heʼi Eliséope: —Reipotápa ajuka chupe kuéra, che ru?   Ha Eliseo heʼi: —Nahániri, ani rejuka. Mbaʼéicha piko rejukáta, ko ndoʼái vaekue nde pópe ñorãirõháme? Emongaru ha emboyʼu chupe kuéra, upéi toho jey huvicha rendápe.   Upérõ ojejapo chupe kuéra karu guasu; okaru ha hoyʼu hikuái. Upéi mburuvicha guasu omondo chupe kuéra, ha oho jey hikuái huvicha rendápe. Upe guive sírio kuéra ndoikevéi oñorãirõ haguã Israelgua yvýpe.   Upe rire Siria ruvicha guasu Ben-Hadad, ombyaty opa iñorãirõhára ha oho omongora Samaría ondyry haguã hese.  Oiko upérõ ñembyahýi guasu Samáriape; oñemongora mbarete etereígui pe táva, peteĩ vúrro akãngue jepe oñemeʼẽ 80 pláta pehẽnguére, ha michĩmi pykasu repoti,  5 pláta pehẽnguére.   Peteĩ jey Israel ruvicha guasu ohasa táva tápia ári ha peteĩ kuñakarai osapukái chupe: —Ore ruvicha guasu, che pytyvõmína!   Mburuvicha guasu heʼi chupe: —Ñandejára na ne pytyvõi ramo piko mbaʼe ajapóta che? Reipota piko ameʼẽ ndéve trígo térã kaguy?  Mbaʼe piko ojehu ndéve? Haʼe heʼi: —Ko kuñakarai heʼi chéve roʼu haguã che memby oñondive ha koʼẽrõ roʼutaha imbaʼéva.  Upérõ rombojy che memby ha roʼu.  Upe ára ambuépe haʼe chupe rombojy haguã imemby ha oguerokañy.   Mburuvicha guasu ohendúvo heʼíva pe kuña, omondoro ijao pochy guasúgui. Oĩgui tápia ári opavave ohecha omondeha ipire ári ao vosakue.  Ha mburuvicha guasu heʼi: “Tupã ta che nupã ko árape voi nañakãʼoí ramo Eliseo, Safat raʼýpe!”   Eliseo oguapy hína hógape myakãhára  kuéra ndive. Upe aja mburuvicha guasu omondo raʼe hembijokuái Eliseo rendápe. Ha oguahẽ mboyve haʼe, Eliseo heʼi myakãhára kuérape: —Péina pe porojukahára ombou jeýma hína che ñakãʼo vaerã. Oguahẽ vove pemboty pe okẽ ha pejoko hatã, cháke hapykuéri oñehendúma hína ou ramo huvicha.   Haʼe oñeʼẽ jave hína oguahẽ pe tembijokuái, ha heʼi Eliséope: —Ñandejára omboúma ñandéve ko ivaíva ha ndaikatu véima ñahaʼarõ chugui mbaʼeve. Eliseo heʼi: —Ehendu Ñandejára ñeʼẽ. Ñandejára heʼi: ‘Koʼẽrõ, koʼã hórape, Samaría rokẽme ikatúta ojejogua 7 kílo trígo kuʼi peteĩ pláta pehẽnguére, ha peteĩ pláta pehẽnguére avei ikatúta ojejogua 15 kílo seváda.’   Mburuvicha guasu rembijokuái heʼi maranduhárape: —Ñandejára oipeʼa ramo jepe ovetã nguéra yvágape, ndoikói chéne upéva. Eliseo katu heʼi chupe: Rehecháta hína nde resa tee rupi, nde katu ndereʼu moʼãi.   Upe aja irundy tapicha ikuru vaíva oguapýva pe táva rokẽme, heʼi ojupe: —Maerã piko jaguapy koʼápe ñahaʼarõ ñemano?  Jaike ramo távape, ñamanóta upépe ñembyahýigui ha japyta ramo jaguapy ápe, ñamanótante avei. Jahasa katu sírio kuéra rekohápe ha ndojapói ramo ñande rehe mbaʼeve, jaikovéta; ha ñande juka ramo, opáichavévonte ñamanóta.   Opuʼã hikuái ha oñepyrũvo pytũ oho hikuái sírio kuéra rekoha gotyo. Oñemoaguĩvo chugui katu ohecha kuaa ndaiporiha avave.  Ha nipo Ñandejára ohenduka raʼe sírio kuéra ñorãirõhárape kárro, kavaju kuéra ha heta iterei ñorãirõhára ryapu, oñemoaguĩva oúvo, ha oimoʼã hikuái Israel ruvicha guasu ohenói hague hitíta ha Egiptogua ruvicha guasu kuérape ondyry haguã hese kuéra.  Upévare, pyhare oikévo, pyaʼe eterei oho upégui, ohejávo hekoha, ikavaju, hymba vúrro kuéra ha opa mbaʼe oguerekóva, okañy haguã jejuka guasúgui.  Oguahẽvo umi ikuru vaíva tekoha jere rupi, oike peteĩ ógape ha oñemoĩ okaru ha hoyʼu, ogueraha paite pe pláta ha óro ha oguerokañy. Upéi oike hikuái ambue ógape ha ogueraha oguerokañy avei heta mbaʼe.  Upéi katu heʼi hikuái ojupe: —Naiporãi hína ko jajapóva. Kóva hína ára jaraha haguã momarandu iporãva, ñande katu ñarokirirĩ. Ñahaʼarõ ramo koʼẽrõ peve, ojáta ñande rehe ivaíva. Iporãve jaha ñamombeʼu mburuvicha guasúpe.   Oho hikuái, ohenói táva ñangarekohárape ha heʼi chupe kuéra: —Roho kuri sírio kuéra rekohápe ha ndaipóri avavete asy, noñehendúi oñeʼẽ ramo avave. Ikavaju ha ivúrro kuéra mante oñeñapytĩ joa ha hekoha kuéra oĩ haʼe kuéra omoĩ hagueichaite.   Umi táva ñangarekoha kuéra ohenói pyaʼe mburuvicha guasu róga guápe.  Upérõ opuʼã mburuvicha guasu ha pyhare ramo jepe heʼi mburuvicha kuérape: —Amyesakãta peẽme mbaʼépa ojapose hikuái sírio kuéra: Oikuaágui ñane ñembyahyiha osẽ hekohágui ha okañy ñúme. Ohecha vove ñasẽha, ipojáita ñande rehe ha oikéta ñande távape.   Peteĩ umi mburuvicháva katu heʼi: —Toñemondóna kavaju ári 5 kuimbaʼe, opyta gueteri niko ñandéve 5 kavaju, ha jahecha mbaʼépa oiko. Omano térã oikove ramo, ndaivaive moʼãi hendive kuéra ñane ndive koʼápe japytávagui.   Ogueraha hikuái mokõi kárro kavaju reheve ha mburuvicha guasu omondo chupe kuéra sírio rekohápe ohecha haguã opa mbaʼe.  Haʼe kuéra oho sírio kuéra py pore rupi oguahẽ meve Jordánpe, ha ohecha pe tape rupi isarambiha águio pégotyo ao ha heta mbaʼe sírio kuéra omombo vaekue ohóvo, okañy pyaʼeve haguã. Upéi ou jey mburuvicha guasu remimondo ha omombeʼu opa mbaʼe ohecha vaekue.  Upérõ opavave osẽ oho sírio rekohápe oñemombaʼe haguã opa mbaʼe oĩvare. Ha heʼi haguéicha Ñandejára pe trígo kuʼi ojejogua 7 kílo peteĩ pláta pehẽnguére, ha 15 kílo seváda peteĩ pláta pehẽnguére.   Mburuvicha guasu heʼi hembijokuáipe oñangareko haguã táva rokẽre. Umi ohasáva katu omyaña chupe upe okẽme ha omano, maranduhára heʼi haguéicha mburuvicha guasúpe, oho ramo guare hendápe.  Ha péicha ojehu pe maranduhára heʼi vaekue mburuvicha guasúpe, heʼi ramo guare Samaría rokẽme ojejoguataha 7 kílo trígo kuʼi térã 15 kílo seváda, peteĩ pláta pehẽnguére.  Pe tembijokuái heʼi vaekue maranduhárape, Ñandejára oipeʼa ramo jepe yvága rovetã ndoikói chéne haguã upéva. Eliseo katu heʼi vaekue chupe ohechataha hesa tee rupi ha ndoʼu moʼãiha chugui.  Ha upéicha ojehu, umi ohasáva omyaña haguére chupe táva rokẽme ha omano. Eliseo oñeʼẽ pe kuña ndive, haʼe omoingove jey hague imemby,  ha heʼi chupe oho haguã hogagua ndive oiko ambue hendápe, Ñandejára omomarandu haguére oikotaha ñembyahýi guasu 7 áño pukukue.  Pe kuña ojapo pe maranduhára heʼíva, ha oho hogagua ndive filistéo retãme. Upépe opyta oiko 7 áño.  Upe rire pe kuña ou jey filistéo retãgui, oho mburuvicha guasu rendápe ha ojerure oñemeʼẽ jey haguã chupe hóga ha ijyvy.  Mburuvicha guasu oñeʼẽ upérõ maranduhára Eliseo rembiguái Guehazí ndive; ojerure raʼe chupe omombeʼu haguã opa mbaʼe rechapyrã ojapo vaekue Eliseo.  Guehazí omombeʼu aja Eliseo omoingove jey hague peteĩ kuña membýpe, oguahẽ ko kuña ojerurévo mburuvicha guasúpe oñemeʼẽ haguã chupe hóga ha ijyvy. Upérõ Guehazí heʼi mburuvicha guasúpe: —Che ruvicha guasu, kóva hína pe kuña, ha upéva imemby Eliseo omoingove jey vaekue.   Mburuvicha guasu heta mbaʼe oporandu pe kuñáme ha haʼe omombeʼu chupe opa mbaʼe. Upéi mburuvicha guasu heʼi peteĩ hembiguái ijeroviahápe, oñemeʼẽ jey haguã upe kuñáme opa imbaʼekue ha opa mbaʼe omeʼẽ vaekue ijyvy haʼe osẽ guive hetãgui upe ára peve.   Upéi Eliseo oho Damáscope. Upérõ hasy vaekue Ben-Hadad, Siria ruvicha guasu, ha ojeʼe chupe oguahẽ hague maranduhára.  Ha mburuvicha guasu heʼi Hazaélpe: —Eraha peteĩ jopói ha tereho maranduhára rendápe. Ejerure chupe toporandu Ñandejárape, akuerátapa ko mbaʼasýgui.   Hazael oho maranduhára rendápe ha ogueraha jopoirã umi iporãnguete Damasco pegua, ohupíva 40 kaméllo ári. Oguahẽvo hendápe heʼi chupe: —Siria ruvicha guasu Ben-Hadad nde apo itúva ramo, ha che mbou ne rendápe aporandúvo, okuerátapa imbaʼasýgui.   Eliseo heʼi chupe: —Ere chupe okuerataha imbaʼasýgui, Ñandejára jepe oikuaauka chéve opaichave ramo omanotaha.   Upéicha háguinte Eliseo omaña hatã Hazael rehe, ha omoñeñandu vai chupe. Upéi maranduhára hasẽ soro.  Hazael oporandu chupe: —Mbaʼére piko ne rasẽ karai? Eliseo heʼi chupe: —Rehundítagui Israel guápe, rehapýta itáva oñemombaretéva, rejukáta kyse pukúpe imitã rusu kuéra, rejukáta imitã nguérape, rembovóta kuña hye guasúva rye.   Hazael heʼi chupe: —Che niko ndahaʼéi avave. Mbaʼéicha piko ajapóta upéva? Eliseo heʼi chupe: —Ñandejára oikuaauka chéve ndetaha Siria ruvicha guasu.   Hazael oheja Eliséope ha oho huvicha guasu rendápe. Haʼe oporandu chupe: —Mbaʼe piko heʼi ndéve Eliseo? Hazael heʼi chupe: —Heʼi chéve rekuérataha ne mbaʼasýgui.   Upe ára ambuépe katu Hazael ogueraha peteĩ ahoja, omyakỹ porã ýpe ha omoĩ mburuvicha guasu rova rehe ha mburuvicha guasu omano. Upe rire Hazael oisãmbyhy hendaguépe.   Áño 5 oisãmbyhy haguépe Acab raʼy Joram Israélpe, Josafat raʼy Joram oñepyrũ oisãmbyhy Judápe.  Oguereko 32 áño oñepyrũrõ oisãmbyhy ha oisãmbyhy Jerusalénpe 8 áño.  Ha oguata mburuvicha guasu kuéra Israelgua ha Acab ñemoñare rape rupi, hembireko niko Acab ñemoñare. Ajeve hembiapo ivai Ñandejára renondépe.  Ñandejára katu nohundiséi David guapyha, omeʼẽ haguére iñeʼẽ David ha iñemoñarépe oguereko mantetaha peteĩ tesapeha rendy.   Joram oisãmbyhy aja, Edom opuʼã Judá rehe  ha omoĩ hetãme mburuvicha guasu imbaʼe teéva.  Upérõ Joram oho Zaírpe iñorãirõhára ruvicha ha ikárro reheve ha pyhare aja opuʼã haʼe ha ikárro ruvicha kuéra ha ondyry Edom guáre, omongora vaekue chupe kuéra, ha omboguevi.  Opáichavo, Edomgua ojei Judá poguýgui ha oiko tetã ambue ramo, koʼagãite peve. Upérõ avei ojei Judá poguýgui táva Libná.   Joram rekovekue ha opa mbaʼe ojapo vaekue ojehai Judá ruvicha guasu kuéra kuatiápe.  Omano rire Joram oñeñotỹ itúva kuéra ykére David távape. Hendaguépe oisãmbyhy itaʼýra Ocozías.   Áño 12 oisãmbyhy haguépe Acab raʼy Joram Israélpe, Ocozías, Judá ruvicha guasu Joram raʼy, oñepyrũ oisãmbyhy.  Oguereko 22 áño oñepyrũrõ oisãmbyhy ha oisãmbyhy Jerusalénpe peteĩ áño. Isy héra Atalía, Israel ruvicha guasu Omrí ñemoñare.  Ocozías oguata avei Acab ha iñemoñare rape rupi. Acab rogagua niko igénte ha ohekomboʼe chupe ojapo haguã ivaíva Ñandejára renondépe.   Ocozías oñemoirũ Joram, Acab raʼy ndive, oñorãirõ haguã Ramot Galaad guápe Siria ruvicha guasu Hazael ndive. Sírio kuéra oikutu Jorámpe,  ha haʼe ou jey Jezreélpe oñepohano haguã ijekutu kuégui ñorãirõme Siria ruvicha guasu Hazael ndive Ramot Galaad guápe. Upérõ Ocozías oho Jezreélpe oñandúvo Jorámpe. Eliseo ohenói peteĩ umi maranduhárava  ha heʼi chupe: —Eñembosakoʼíke resẽ haguã. Kóina ápe ñandyry ryru ha tereho Ramot Galaad guápe, eheka Josafat raʼy ha Nimsí remineno Jehúpe,  eike hendápe, emboyke iñirũ nguéragui ha eraha ambue kotýpe.  Ereko nde pópe ñandyry ryru ha ehekuavo iñakã ári erévo: ‘Péicha heʼi Ñandejára: Romoingo Israel ruvicha guasúrõ’. Eipeʼa pe okẽ ha ekañy repytaʼỹre.   Pe maranduhára pyahu oho Ramot Galaad guápe,  ha oguahẽvo upépe, ojuhu ijaty hikuái ñorãirõhára ruvicha kuéra. Upérõ heʼi: —Areko haʼe vaerã che ruvichápe. —Mávape? —heʼi Jehú. —Ndéve, che ruvicha, —heʼi chupe maranduhára.   Upévo opuʼã Jehú ha oike kotýpe. Maranduhára oñohẽ ñandyry iñakãre ha omomarandu chupe: —Tupã Israel Jára heʼi: Romoingo che retãgua Israel ruvicha guasúrõ.   Nde rehundíta Acab nde ruvicha ñemoñare, ha péicha remyengoviáta chupe opa maranduhára ha opa che rembiguái kuéra ñemoñare ruguýre, oñohẽ vaekue Jezabel.  Acab rogagua oñehundi paitéta: ahundíta opa kuimbaʼe Israel guápe, opytaʼỹre avave.  Acab ñemoñare rehe ajapóta pe ajapo vaekue Nabat raʼy Jeroboam, ha Ahías raʼy Baasá mbaʼévare.  Jezabélpe katu hoʼúta jagua kuéra Jezreel ñúme,  ha ndaipóri moʼãi oñotỹva chupe.’ Heʼipávo koʼã mbaʼe, maranduhára oipeʼa pe okẽ ha okañy.  Jehú oho jey oñembyaty mburuvicha kuéra ndive, ha oporandu hikuái chupe: —Mbaʼe piko ojehu? Mbaʼe ou heʼi ndéve pe tarova? —Peẽ niko peikuaa chupe ha peikuaa avei mbaʼéichapa oñeʼẽ, —heʼi Jehú.   Heʼi hikuái: —Ani ore mbotavy. Emombeʼu katu oréve opa mbaʼe! Jehú heʼi chupe kuéra: —Heʼi chéve: ‘Péicha heʼi Ñandejára: Che romoingo Israel ruvicha guasúrõ.’   Upe vove peteĩ-teĩ haʼe kuérava oipeʼa ijahoja ha oipyso henondépe upe jupiha ári. Upéi ombopu hikuái turu ovecha mácho ratĩnguégui ha osapaukái joa: “Jehú, mburuvicha guasu!”   Jehú, Josafat raʼy ha Nimsí remineno, opuʼã ñemi Joram rehe. Joram, oĩ vaekue ñorãirõme Ramot Galaad guápe Siria ruvicha guasu Hazael ndive,  ou jey Jezreélpe oñepohano haguã ijekutu kuégui ñorãirõme. Upérõ Jehú heʼi iñirũ nguérape, oipota ramo añete chupe huvicha guasurã, ani oheja avave osẽ távagui omombeʼu haguã upéva Jezreel rupi.  Upéi ojupi ikárrope ha oho Jezreélpe, oĩháme Joram hupápe. Judá ruvicha guasu Ocozías oho avei raʼe oñandúvo Jorámpe.  Pe maʼẽhára oĩva táva Jezreel maʼẽha ári, ohechávo oñembojaha Jehú iñirũ nguéra ndive, osapukái: —Oĩ oúva! Upérõ Joram heʼi: —Pemondo hendápe kavaju arigua, toporandu chupe oúpa pyʼa guapýpe.   Pe kavaju arigua osẽ Jehú ruguãitĩvo ha heʼi chupe: —Mburuvicha guasu oikuaase rejúpa pyʼa guapýpe.   Jehú heʼi chupe: —Ani rejepyʼapy. Ehasa tapykuépe! Upérõ pe maʼẽhára omomarandu: —Pe tembijokuái oguahẽ hendápe ha ndouvéi. Mburuvicha guasu omondo ambue kavaju arigua; upéva oguahẽ hendápe kuéra ha heʼi: —Mburuvicha guasu oikuaase pejúpe pyʼa guapýpe. Jehú heʼi chupe: —Ani rejepyʼapy. Ehasa tapykuépe!   Pe maʼẽhára omomarandu jey: —Pe ambue tembijokuái oguahẽ avei hendápe kuéra ha ndouvéi. Ojogua Jehú, Nimsí reminenópe, upe kárro sãmbyhyhára; oisãmbyhy itarováva rekópe haʼeichaite!   Upérõ Joram heʼi: —Peru che kárro ñorãirõrã! Ikárro ojegueru ha Joram, Israel ruvicha guasu ha Ocozías, Judá ruvicha guasu, osẽ hikuái, peteĩ-teĩ ikárro ári, Jehú ruguãitĩvo. Ojotopa hikuái Nabot Jezreelgua yvýpe.  Joram, ohechávo Jehúpe oporandu chupe: —Rejúpa pyʼa guapýpe, Jehú? Jehú heʼi chupe: Mbaʼe pyʼa guapy piko oĩta, nde sy Jezabel oiko aja itupã guaʼu kuéra rapykuéri ha ipaje apópe?   Pyaʼe Joram ojere ha okañy, osapukáivo Ocozíaspe: —Traición, Ocozías!   Jehú katu oipyso iguyrapa ha opoi huʼy Joram rehe. Pe huʼy oike ijatukupe rupi ha oikutu chupe ikorasõ kuaitépe. Joram hoʼa ha omano ikárro ári.  Upérõ Jehú heʼi ipytyvõhára Bidcárpe: —Enohẽ upégui hetekue ha emombo Nabot Jezreelgua ñúme. Che manduʼa ñande jaraha ramo itúva Acab kárro kuéra, Ñandejára heʼi hague upéicha hese:  Kuehe ahecha haguéicha Nabot ha itaʼýra kuéra ruguy, péicha amyengoviáta avei ndéve kóva ko yvýpe.  Che, opa mbaʼe Jára haʼe upéicha. Upévare emombo hetekue Nabot ñúme, heʼi haguéicha Ñandejára.   Judá ruvicha guasu Ocozías ohecháma ramo pe ojehúva, okañy ohóvo Bet-Hagan gotyo. Jehú katu omuña chupe ha heʼi: —Pejuka pévape avei! Oikutu vai hikuái chupe Gur yvytýpe, Ibleam ypýpe, ha ohove Meguido peve. Upépe omano.  Upéi hembiguái kuéra ogueraha chupe Jerusalénpe ikárrope ha oñotỹ itúva kuéra ykére David távape.   Ocozías oñepyrũ vaekue oisãmbyhy Judápe áño 11 oisãmbyhy haguépe Joram, Acab raʼy.   Jehú oho upérõ Jezreélpe. Oikuaa vove upéva Jezabel, ombyape hũ hesa ijere kuévo ha ombojegua iñakã rague, upéi oñemoĩ omaʼẽ ovetã guive.  Ha Jehú oguahẽvo pe táva rokẽme, Jezabel heʼi chupe: —Mbaʼe piko Zimrí, nde ruvicha jukahare?   Jehú omaʼẽ pe ovetã gotyo ha heʼi: —Mávapa oĩ che ndive? Mokõi térã mbohapy tembiguái oñemboja pe ovetã rehe ojechauka haguã chupe,  ha Jehú heʼi: —Peity okápe! Haʼe kuéra oity okápe Jezabélpe, ha huguýpe ojehypýi tápia ha kavaju kuéra opyrũmbáva hese.   Upéi Jehú oho okaru ha hoʼu kaguy. Upe rire Jehú heʼi: —Tapeho peñotỹ pe kuña ahẽ! Ipahápe niko mburuvicha guasu rajyre avei.   Ha ohóvo oñotỹ haguã, ojuhu hikuái iñakãngue, ipy ha ipokuéntema.  Upérõ ou jey hikuái omombeʼu Jehúpe. Ha Jehú heʼi: —Ñandejára heʼíma vaekue voi hembiguái Elías Tisbegua rupi, jagua kuéra hoʼu vaerã hague Jezabel retekue Jezreel ñúme.   Ha heʼõngue opytataha vaka repotícha isarambipa Jezreel ñu rehe ojekuaaveʼỹ haguãicha máva retekuépa. Che, Simón Pedro, Jesucristo rembiguái ha apóstol pomomaitei peẽme. Jesucristo ñane Tupã ñande peʼáva jejopy vaígui  heko joja rupi, oheja pe pende jerovia ohupyty ore jeroviápe.  Ajerure Tupãme haʼe pende rovasa haguã ha omeʼẽ haguã peẽme pyʼa guapy, peikuaágui Tupãme ha Ñandejára Jesucrístope.   Tupã ipokatu rupi niko omeʼẽ ñandéve opa ñane remikotevẽ ha jaikove haguã haʼe oipotaháicha. Haʼe oikuaauka ñandéve Cristo, pe ñane renói vaekue umi mbaʼe hechapyrãva haʼe ojapo vaekue rupi.  Péicha, haʼe ha omeʼẽ ñandéve umi mbaʼe tuichaite ha iporãitéva heʼi voi vaekue omeʼẽtaha. Umíva rupi niko peẽ ikatu pejei pe teko kyʼa vaígui ombotujupáva opa mbaʼe ko yvy ári, ha peju peike Tupã rekópe.  Upévare, pende jerovia reheve peñehaʼã vaerã pende reko potĩ, ha pende reko potĩ reheve peñehaʼã vaerã pene arandu.  Arandu reheve peñehaʼã vaerã pene akã guapy, akã guapy reheve peñehaʼã vaerã ani haguã pende pochy rei, ha upéva ári peñehaʼã vaerã peiko Tupã oipotaháicha.  Peiko ramo Tupã oipotaháicha, peñehaʼã vaerã peiko porã opavave ndive, ha upévareve peporohayhu.   Peẽ perekopa ramo koʼã mbaʼe ha péicha peiko ramo, ndapeiko rei moʼãi ha Ñandejára Jesucrístope ndapeikuaa rei moʼãi.  Koʼã mbaʼe oguerekoʼỹva katu ojogua ku hesatũva térã ohecha porãʼỹvape. Haʼete ku hesaráiva iñangaipa ojeheja rei hague chupe.  Che pehẽngue nguéra, Tupã niko pene renói ha pende poravo vaekue. Upévare, peñehaʼã kena koʼã mbaʼe pembohapo porã pende pype, ani haguã arakaʼeve peʼa.  Upéicharõ Tupã oipeʼáta peẽme yvága rokẽ, Ñandejára Jesucristo ñane pysyrõhára oporosãmbyhyhápe opa ára guarã.   Upévare, pomomanduʼa mantéta opa koʼã mbaʼére, peikuaa ha perovia añete ramo jepe umi mbaʼe oñehenduka vaekue peẽme.  Che aikove aja niko che rembiaporã vaicha chéve pomombáy ha pomomanduʼa koʼã mbaʼére.  Ñandejára Jesucristo oikuaaukáma chéve nda che are moʼã veimaha ko yvy ári.  Upéicharõ jepe ajapóta ikatumíva, amano rire jepe pene manduʼa haguã koʼã mbaʼére.   Umi mbaʼe romombeʼu vaekue peẽme Ñandejára Jesucristo pokatu rehegua ha mbaʼéichapa haʼe ou jeýta, ndahaʼéi ñeʼẽ rei ore akãgui roguenohẽva. Ore voi rohecha vaekue ore resa tee rupi Jesucristo pokatu.  Ore roime vaekue upépe Tupã, Itúva ohechauka ramo guare Jesucristo mbaʼe guasuha. Rohendu vaekue Tupã oñeʼẽ ramo chupe ha heʼi: “Kóva haʼe che raʼy ahayhuetéva, che aiporavo vaekue.”   Orete voi rohendu vaekue pe yvágagui oñeʼẽva, roime jave Jesucristo ndive pe yvyty marangatúpe.   Péicha ore rohecha, hekoitépe ojehuha umi mbaʼe maranduhára  kuéra heʼi vaekue. Ha iporã vaerã perovia. Upéva niko haʼete ku mbaʼe rendy pytũmbýpe ohesapéva, iñapysẽ meve koʼẽtĩ ha opuʼã mbyja koʼẽ ohesape pende pyʼapy.  Opaite mbaʼe ári peikuaa porãke kóva: Ndaipóri Ñandejára Ñeʼẽme maranduhára kuéra heʼi vaekue ikatúva ñande jahecha, jahechaseháicha.  Maranduhára kuéra niko noñeʼẽi vaekue ijehegui reínte. Nahániri. Tupã rérape uvei oñeʼẽ, Espíritu Santo ohechaukaháicha chupe kuéra. Israel retãgua apytépe yma opuʼã haguéicha mboʼehára japu, pende apytépe avei opuʼãne. Pehechakuaaʼỹ haguãicha haʼe kuéra oñeʼẽne peẽme mbaʼe vai ha añeteguaʼỹvare, iñakãguinte oguenohẽva. Péichape, haʼe kuéra oúta ojahéi Ñandejára Jesucristo rehe oguenohẽ vaekue chupe kuéra mbaʼe vaígui. Upévare, Tupã ohundi vaerã katuete chupe kuéra.  Heta oĩta heko kyʼáva haʼe kuéra heko kyʼaháicha, ha upévare oñeñeʼẽ vai vaerã upe tape añeteguáre.  Ipira pire potágui, haʼe kuéra ojeheka pende rehe juru heʼẽme. Ymaite guive voínte Tupã omoĩma haʼe kuéra oñehunditaha, ha oñehundi vaerã katuete.   Tupã ndoheja reíri vaekue hemimbou kuérape iñangaipa ramo guare. Oity vaekue uvei chupe kuéra aña retãme. Upépe oheja chupe kuéra iñapytĩmby pytũmbýpe, ohaʼarõ haguã Tupã oporombojovakeha ára.  Tupã ndoheja reíri vaekue avei hembiapo vaikue umi ymaite oiko vaekuépe. Ombou katu ama guasu umi yvypóra reko aña ári, ha 8pe añónte oipytyvõ. Umíva apytépe oĩ vaekue Noé, omombeʼúva opavavépe mbaʼéichapa Tupã oipota ojeiko.   Tupã ohundipaite vaekue avei tatápe Sodoma ha Gomorra, ha ikusugue mante oheja.  Péicha opyta, opavave oikuaa haguã mbaʼépa ojehúta opa heko añávape.  Lótpe katu Tupã oipytyvõ vaekue. Lot niko peteĩ karai marangatu vaekue, ha ombyasy ohechávo mbaʼéichapa umi Sodomagua heko kyʼa.   Ko kuimbaʼe marangatu, oiko vaekue ijapytépe kuérare, tuicha oguapy vaekue hese umi mbaʼe kyʼa haʼe ohecha ha ohendúva ára koʼẽre.   Ñandejára niko oikuaa mbaʼéichapa oipytyvõ vaerã umi imarangatúva ojepyʼa raʼã ramo, ha mbaʼéichapa oheja vaerã umi heko añávape oñenupã haguã, ñembojovakeha árape.  Opa mbaʼe ári, Ñandejára oinupãta umi heko kyʼáva ha oñemoĩseʼỹvape ipoguýpe. Umíva niko ijejapo ha hova atã, ha ndokyhyjéi oñeʼẽ vai haguã umi Tupã remimbou tuichavévagui yvága peguáre.  Tupã remimbou kuéra katu, imbareteve ha tuichavéva koʼã mboʼehára japúgui, noñemoĩri oñeʼẽ vai umívare Ñandejára renondépe.   Koʼã mboʼehára japu niko umi tymba tavýicha, oikove ojejura ha ojejuka haguã. Haʼe kuéra oñeʼẽ vai opa mbaʼe oikuaaʼỹvare, ha omanóne umi tymba ojejukaháicha,  ha ohasa asýne, hetápe haʼe kuéra ombohasa asy haguéicha. Heʼi hikuái ovyʼaha oñemeʼẽvo araitépe opa mbaʼe vaípe. Umíva niko tekove kyʼa heko tujupáva, pene mbotavy ha opukáva pende rehe okaru aja pene ndive.   Ohecha peteĩ kuña ha oñenoséma hendive, mbaʼe vai apópe nahyguãtãi voi. Ombotavy umi ijerovia kangývape. Oipota pota reínte opa mbaʼe ha upévape ikatupyry. Umíva niko tekove aña hína.  Umíva niko opia tape porãgui ha okañy. Ojehu chupe kuéra ojehu haguéicha Balaam, Beor raʼýpe. Upéva niko ombyatyse moʼã vaekue pira pire mbaʼe vai apópe,  ha upévare oñemongavaju: Hymba vúrro oñeʼẽ chupe, ha ojoko chupe ani haguã ojapo výro rei.   Koʼã mboʼehára niko ojogua umi ykua hypa vaekuépe, ha umi arai yvytu oguerahávape. Tupã oguerekóma hendaguã kuéra pe amo iñypytũvehápe.  Haʼe kuéra ojejapo ha iñeʼẽ rei. Ha heko kyʼápe omoñuhã ha oity umi jejavýpe oikóva apytégui osẽ ramóvape.  Heʼi chupe kuéra mbaʼeve guýpe ndojejokua moʼãiha, ha ndohechái chupe kuéra voi omyakãsãha hembiapo kyʼakue. Oimeraẽva mbaʼe ipuʼakáva ñande rehe niko ñande rereko ipoguýpe.   Umi ohejáva heko kyʼakue oikuaágui Ñandejára Jesucrístope, ha upéi hoʼa jey upe teko kyʼápe ha ipuʼaka hese, amo ipahápe opyta vaive iñepyrũmbýpe guarégui.   Iporãve vaerã moʼã haʼe kuéra ndoikuaái pe tape porã, ha anítei oikuaa rire, ojei pe tembiapoukapy chupe kuéra oñemeʼẽ vaekuégui.  Koʼãvape ojehu umi ñeʼẽnga heʼíva: “Jaguáicha hoʼu jey hemiguẽʼẽngue”,  ha “Kure oñembojahu ramóvaicha pyaʼe oho jey ojapajeréi tujúpe.” Che pehẽngue kuéra ahayhuetéva, kóva niko mokõiháma hína kuatia amondóva peẽme. Mokõivépe niko añehaʼã pereko haguã pene akãme mbaʼe hekopeguáva.  Pene manduʼáke umi mbaʼe maranduhára  kuéra marangatu heʼi vaekue ymave, ha Ñandejára Jesucristo ñane pysyrõhára rembiapoukapy apóstol kuéra ohenduka vaekue peẽme.   Opa mbaʼe ári peikuaa porãke kóva: Ára pahápe ou vaerã umi iñakã rehénte oikoséva, ha ojaposévante ojapóva.  Umíva oñembohorýta pende rehe,  ha heʼíta peẽme: “Cristo niko heʼi vaekue ou jeytaha. Moõ piko oime? Ore ru kuéra niko omanombáma, ha ko yvy katu oĩ iñepyrũmby guive guaréicha.”   Umíva niko ndohecha kuaaséi yvága oĩha ymaite guive voínte, ha iñeʼẽ rupi Tupã oguenohẽ hague ko yvy umi y apytégui, ha y rupive oiko.   Y rupínte avei oñehundi vaekue opa mbaʼe, ku ama guasu ou ramo guare yma.   Ñandejára Ñeʼẽ rupi avei, yvága ha yvy koʼagãgua ojeheja hína tatápe oñehundi haguã. Pe ára pahápe, umi hembiapo vaíva oñehundiha ára, yvága ha yvy ikusuguéta.   Ha upéi ave che pehẽngue kuéra, aníke pende resarái peteĩ mbaʼégui. Jesucrístope guarã niko peteĩ ára 1.000 áñoicha, ha 1.000 áño katu peteĩ áraichante.   Ndahaʼéi niko ku Jesucristo hiʼarétava ojapo haguã pe heʼi vaekue, oimeháicha upéicha heʼíva. Nahániri. Pene raʼarõnte hína peẽme, oipotágui opavave ojere Tupã gotyo ani haguã avave omano.   Jesucristo ou jeyha ára niko oguahẽta ku mondaháicha, avave oimoʼãʼỹhágui.  Upévo, sununu guasúpe yvága oñehundíta ha opa mbaʼe yvágape oĩva tatápe okaipáta. Yvy ha opa mbaʼe ipype oĩva ikusuguéta.   Péicha oñehundipátagui opa mbaʼe, peẽ peñehaʼã vaerã pende rekove pemeʼẽmbaite Tupãme.  Peipota kena toguahẽ pe ára Tupã oporombojovaketaha, ha peñehaʼã toguahẽ pyaʼe. Upéva upe árape, yvága oñehundíta tatápe, ha opa mbaʼe yvága pegua hykúne tata rendýpe.  Ñande katu ñahaʼarõ peteĩ yvága ha yvy ipyahúva, Tupã heʼi vaekue omeʼẽtaha. Ha upépe opaite mbaʼe oikóta Tupã oipotaháicha.   Upévare che pehẽngue kuéra ahayhuetéva, peñehaʼãmbaitéke ani Tupã pende juhu mbaʼeve ivaívape. Ta pende juhu uvei peimeha hendive pyʼa guapýpe, koʼã mbaʼe pehaʼarõ aja.  Peikuaáke, Jesucristo ñane raʼarõ kuaágui ikatuha ñane pysyrõ. Koʼã mbaʼére voi niko Pablo ku ñane irũ jahayhuetéva, omondo vaekue peẽme kuatia haʼe ohai vaekue, arandu Tupã omeʼẽ vaekue chupe reheve.  Opa umi ikuatiápe niko haʼe oñeʼẽ peẽme koʼã mbaʼére. Heta mbaʼe jepe niko avei heʼi, ikatuʼỹva jaikuaa porã. Ha umi itavy ha ikangýva ijeroviápe, umíva omokarẽ. Péichante avei ojapo hikuái Ñandejára Ñeʼẽ rehe, ha upéicha rupi ogueru hiʼári kuéra ñehundi.   Che pehẽngue kuéra ahayhuetéva, peẽ niko peikuaáma voi koʼã mbaʼe ojehu mboyve. Peñangarekóke pende jehe ani umi heko añáva pene mbotavy ha pende reraha, ha péicha peʼa upe peime porãhágui.  Peikuaa porãve uvei Ñandejára Jesucristo ñande pysyrõhárape, ha ta peikuaave imborayhu. Ñamombaʼe guasu chupe koʼágã ha opa ára. Amén. Upe rire omano Nahas, amoníta kuéra ruvicha guasu ha oisãmbyhy hendaguépe itaʼýra Hanún.  David katu ikuimbaʼesegui Hanún, Nahas raʼy ndive, itúva ikuimbaʼe haguéicha hendive, omondo hendápe hembijokuái omoguahẽ haguã Hanúnpe imbaʼe mbyasy itúva manóre. Umi David rembijokuái oguahẽvo umi amoníta retãme katu,  amoníta kuéra ruvicha heʼi Hanúnpe: “Nde piko reimoʼã, ore ruvicha guasu, David ombou hague koʼãvape oguerúvo imbaʼe mbyasy omombaʼe haguã nde ru amyrỹimente? Oimearã koʼãva oñembou hína pyrague ramo, omaʼẽ ñemi haguã ñane retãre, ágã upéi ou haguã ñane rundi!”   Upémarõ, Hanún oipokuauka umi David rembijokuáipe, omyakã perõ ha ohendyvaʼo peteĩ hova iképente, ha omondoro umi ijao heviroʼoguy peve. Ha upéicha omondo jey chupe kuéra.  David ohendu mbaʼépa ojehu chupe kuéra, ha haʼe kuéra otĩ etereiha chugui, heʼikante chupe kuéra opyta haguã Jericópe okakuaa jey peve chupe kuéra hendyva. Upéi ae oguahẽ haguã hendápe.   Amoníta kuéra ohecha kuaa ombopochy hague Davídpe ha upémarõ ohepymeʼẽ 20.000 ñorãirõhára araméope Bet-Rehob ha Sobá pegua, ha Maacá pegua ruvicha guasúpe 1.000 kuimbaʼe reheve, ha 12.000 kuimbaʼépe Is-Tob pegua.  Oikuaávo David, omondo chupe kuéra Joab iñorãirõhára reheve.  Amoníta kuéra oñembosakoʼi ñorãirõrã itáva renondépe; sírio kuéra Sobá ha Rehob pegua ha umi Is-Tob ha Maacá pegua oñemohenda ñúme.  Joab ohechávo oñendyrytaha hese henonde guio ha hapykue guio, oiporavo umi ñorãirõhára Israelgua ipyʼa guasuvéva ha oñemobosakoʼi ondyry haguã sírio kuérare.  Pe hembyre oheja ityvýra Abisaípe, ondyry haguã amoníta kuérare.  Ha heʼi chupe: “Sírio kuéra imbaretevérõ che hegui, eju che pytyvõ, amoníta kuéra imbaretevérõ nde hegui katu che aháta roipytyvõ.  Néike! Ñandyry katu hese kuéra kyhyjeʼỹre, ñane retã ha Tupã táva kuéra rayhupápe! Ha Ñandejára tojapo chupe iporãveháicha!”   Upéi Joab osẽ oñorãirõvo sírio kuéra ndive, ha koʼãva oguevi chugui.  Amoníta kuéra ohechávo umi sírio kuéra oguevi hague, haʼe kuéra avei oguevi Abisai, ha oike itáva kuérape. Upémarõ Joab noñorãirõvéi amoníta kuéra ndive ha ojevy Jerusalénpe.   Sírio kuéra ohecha kuaávo Israelgua ipuʼaka hague hese kuéra oñembyaty jey.  Hadad-Ézer ohenoika umi sírio oĩva ysyry Éufrates mboypýri, ha umíva oñembyaty Helam héravape. Omyakã chupe kuéra Sobac, upéva opa Hadad-Ézer ñorãirõhára ruvicha.  Oñemombeʼu upéva Davídpe ha pyaʼe ombyaty opa Israel guápe, ohasa Jordán mboypýri ha oguahẽ Helámpe. Upépe sírio kuéra oguahẽ Davídpe.  Ipahápe sírio kuéra oguevi Israel renondépe, David ojuka haguére heta etereípe: 40.000 kuimbaʼe kavaju arigua ha ohundi 700 kárro ñorãirõrã. Hiʼári, David oikutu sírio ruvicha Sobácpe, ha ojuka chupe.  Umi mburuvicha guasu kuéra oĩva Hadad-Ézer ndive ohechávo Israelgua ipuʼaka hague hese kuéra, ombopoʼi Davídgui, ojerure opa haguã ñorãirõ ha opyta ipoguýpe. Upe guive sírio kuéra okyhyje oipytyvõ haguã amoníta kuérape. Peteĩ jey, ára yvoty jave, upérõ niko mburuvicha guasu kuéra osẽ jepi ñorãirõháme, David omondo Joab ha mburuvicha kuérape, opa ñorãirõhára Israelgua ndive. Ohundi hikuái amoníta kuérape ha omongora itáva Rabá. David katu opyta Jerusalénpe.   Peteĩ kaʼaru David opuʼãvo ike asajégui, oguata hóga guasu ape ári ha ohecha upégui peteĩ kuña porãite ojahúva.  David oporandu mávapa pe kuña, ha ojeʼe chupe upéva Betsabé Eliam rajy ha Urías hitíta rembireko.  David ogueruka pe kuña ha oñeno hendive; upe rire pe kuña oho jey hógape.   Betsabé opyta hye guasu ha omombeʼuka Davídpe.  Upérõ David heʼika Joábpe ombou haguã hendápe Urías, pe hitítape, ha péicha ojapo Joab.  Ou rire Urías David oporandu chupe mbaʼéichapa oiko Joab ha ñorãirõhára kuéra, ha mbaʼéichapa oho hína pe ñorãirõ.  Upéi heʼi chupe oho haguã hógape ojepyhéi ha opytuʼumi. Urías osẽ rire mburuvicha guasu rógagui, David oguerahauka chupe hógape jopói ramo tembiʼu imeságui hoʼu haguã.  Urías katu oñeno mburuvicha guasu róga rokẽme tembiguái kuéra apytépe ha ndohói hógape.  Oñemombeʼúvo Davídpe Urías ndohói hague hógape, David oporandu chupe: —Mbaʼére piko nderehói nde rógape, ko mombyry etégui rejúva?   Urías heʼi chupe: —Tupã karameguã ha upéicha avei Israel ha Judá pegua ñorãirõhára kuéra oiko enramáda guýpente; che ruvicha Joab ha mburuvicha kuéra ñúmente oke, ha piko che aikéta che rógape akaru, haʼu kaguy ha añeno che rembireko ndive? Ndajapói chéne upéva mbaʼeveichavérõ, nde che ruvicha guasu!   David katu heʼi chupe: —Epyta gueteri ore ndive ko árape ha koʼẽrõ romondo jeýta. Ha upéicha Urías opyta Jerusalénpe upe ára ambue peve.  David omboguapy chupe imesápe okaru ha hoʼu haguã kaguy hendive ha omongaʼu chupe. Pyhare oguahẽvo Urías opyta jey oke tembiguái kuéra apytépe ha ndohói hógape.   Upe ára ambuépe David ohai peteĩ kuatiañeʼẽ Joábpe ha omondo chupe Urías rupi.  Upe kuatiápe heʼi: “Pemoĩ Uríaspe tenonde upe iñarõvehápe ñorãirõ ha upéi peheja chupe haʼeño tomano ñorãirõháme.”   Upéicha rupi, Joab omongora vove pe táva ondyry haguã hese, omoĩ Uríaspe haʼe oikuaahápe oĩha umi táva pegua ñorãirõhára ipyʼa guasuvéva.  Umi ñorãirõhára osẽ ondyry haguã Joab rehe ha ojuka ñorãirõhára mbovymíme Joab ndivegua, ha ijapytépe kuéra ojuka avei Uríaspe.   Joab omondo David rendápe hembijokuái omombeʼu haguã chupe umi mbaʼe ñorãirõ rehegua,  ha heʼi chupe upéicha: “Remombeʼupa vove mburuvicha guasúpe umi mbaʼe ñorãirõ rehegua,  ikatu mbaʼéko ipochy ha heʼi ndéve: ‘Mbaʼére piko peñemboja eterei pe távare? Ndapeikuaái piko haʼe kuéra opoitaha pende ári korapy jere yvatégui mbaʼe pohýi pende juka haguã,  ojapo haguéicha táva Tebés héravape, peteĩ kuña ojukárõ guare Abimélec Jerubaal raʼýpe opoívo hese korapy jere yvate árigui ita ojeporúva mbaʼe myanguʼihápe?  Ha mbaʼére peñemboja eterei pe tápia rehe raʼe?’ Upérõ eréta chupe: ‘Omano avei ningo ne rembiguái Urías, pe hitíta, nde che ruvicha guasu.’”   Upe tembijokuái oho ha oguahẽvo omombeʼu Davídpe opa mbaʼe Joab heʼi vaekue chupe. David katu ipochy eterei Joab ndive ha heʼi pe hembijokuáipe: —Maerã piko peñemboja eterei pendyrývo pe távare? Ndapeikuaái piko haʼe kuéra omomboha ñande rehe korapy jere yvate árigui mbaʼe ikatúva ñande juka, ojehu haguéicha Tébespe, peteĩ kuña ojukárõ guare Abimélec Jerubaal raʼýpe, omombóvo hese korapy jere yvate árigui peteĩ ita ojeporúva oñemyanguʼi haguã? Mbaʼére peñemboja eterei pe tápiare raʼe?   Pe tembijokuái heʼi chupe: —Ñorãirõhára kuéra osẽva oñorãirõ ore ndive ipuʼakátama ore rehe, ore katu romboguevi chupe kuéra upe itáva reike peve.  Upérõ umi oguerekóva huʼy opoi korapy jere árigui ihuʼy kuéra ore rehe ha oĩ ore ruvicha omanóva, umíva apytépe Urías pe hitíta.   Upérõ David heʼi pe tembijokuáipe: —Ere Joábpe ani ojepyʼapy eterei koʼã mbaʼére; ñorãirõháme niko ojehúva voínte. Tondyry mbareteve katu pe távare ohundi ete peve. Nde katu emokyreʼỹ chupe.   Urías rembireko oikuaa vove iména omano hague, oguerombyasy chupe.  Ohasa rire imbaʼe mbyasyha ára katu David ogueruka hendápe, omoguahẽ chupe hógape, omenda hese ha haʼe imemby chugui. Ñandejárape katu ombopochy pe David rembiapokue. Ñandejára omondo maranduhára  Natánpe David rendápe. Natán oguahẽ hendápe ha heʼi chupe: —Peteĩ távape oiko mokõi kuimbaʼe: peteĩ ipira pire heta ha ambue imboriahu.  Pe karai ipira pire hetáva oguereko heta ovecha ha vaka,  pe mboriahu katu oguereko peteĩ ovecha raʼýnte, ojogua vaekue. Haʼe voi omongakuaa ha pe ovecha raʼy okakuaa hendive ha imitã nguéra ndive, okaru imesápe, hoyʼu imbayrúgui ha oke ipohéi.  Peteĩ jey pe karai poguasu rógape oguahẽ peteĩ mbohupa; pe karai katu ndopokoséi ijovecha ha ivaka kuérare ha oipeʼa pe mboriahúgui ijovecha raʼy omongaru haguã imbohupápe.   David ipochy eterei pe karai ndive ha heʼi Natánpe: —Ñandejára oikovéva rehe haʼe ndéve! Pe kuimbaʼe ojapo vaekue upéicha hapicháre iporã ojejuka!  Ha ohepymeʼẽta irundy jevyve pe ovecha raʼy repykue ndoiporiahurerekói haguére hapichápe!   Upémarõ Natán heʼi chupe: —Nde hína upéva! Ha péicha heʼika ndéve Tupã Israel Jára: “Che roiporavo vaekue Israel ruvicha guasúrõ ha roipeʼa Saúl pógui.  Ameʼẽ ndéve nde ruvicha róga guasu ha ikuña kuéra ha hiʼári Israel ha Judá retã. Ha koʼã mbaʼe michĩrõ guarã gueteri, ameʼẽ moʼãve ndéve heta mbaʼe.  Mbaʼére aipo ramo remboyke che ñeʼẽ ha rejapo ivaíva che resa renondépe? Rejuka Urías hitítape, reiporúvo amoníta kuérape ojuka haguã chupe, ha reñemombaʼe hembirekóre.  Che apoʼi haguére reipeʼávo Uríasgui hembireko reñemokuña haguã hese, ndojei moʼãi nde rógagui arakaʼeve porojuka ha pochy vai.   Péicha heʼi Ñandejára: ‘Nde róga teégui amopuʼãta ivaíva nde rehe. Nde resa renondépe ameʼẽta ne kuña kuéra peteĩ nde róga guápe, ha haʼe oñenóta hendive kuéra ára resápe.  David heʼi Natánpe: —Ajapo ivaíva Ñandejára renondépe. Natán heʼi chupe: —Ñandejára na ne nupã moʼãi ne angaipáre, ha neremano moʼãi.  Nde raʼy heñói ramóva katu omanóta katuete ivai eterei haguére ko ne rembiapo Ñandejára renondépe.   Natán oho rire hógape, Ñandejára ombohasy ete pe mitãme Urías rembirekore imemby vaekue Davídgui.  Upérõ David oñemboʼe Ñandejárape pe mitãre, ndokaruvéi ha oñeno yvýpe pyhare.  Umi mburuvicha oikóva hóga guasúpe ojerure chupe opuʼã haguã yvýgui ha okaru haguã hendive kuéra, haʼe katu nopuʼãséi ha ndokaruséi avei.   Pe mitã omano 7 ára haguépe ha mburuvicha kuéra okyhyje omombeʼu haguã Davídpe heʼígui ojupe: “Pe mitã oikovépe nopenaséi vaekue jaʼévare chupe; ágã oikuaárõ omano haguépa mbaʼe ojapóta ijehe?”   David katu ohechávo mburuvicha kuéra oñeʼẽ ñemiha oñondive, ohechakuaa pe mitã omano hague, ha oporandu chupe kuéra: —Pe mitã omanóma, ajépa? —Hẽe, omanóma, —heʼi hikuái chupe.   Upérõ David opuʼã yvýgui, ojahu, oñemohyakuã porã, omonde ijao potĩ, ha oike tupaópe omombaʼe guasu haguã Ñandejárape. Upéi oho hógape, ojerure hembiʼurã ha oguapy okaru.  Upérõ mburuvicha kuéra oporandu chupe: Mbaʼe piko upe rejapóva ore ruvicha guasu? Pe mitã oikovépe nderekarúi ha rejaheʼo vaekue hese, ha koʼágã haʼe omanóma ramo repuʼã ha reñemoĩ rekaru!   David heʼi: —Pe mitã oikove ramo ndakarúi ha ajaheʼo vaekue ahaʼarõgui Ñandejára che poriahurereko ramo guarã ha oheja pe mitã oikove.  Koʼágã omano rire, maerã reípa ndakaru moʼãvéi; ikatúta ngaʼu piko ou jey ha oiko che ndive? Che aháta haʼe oĩháme aiko haguã hendive, haʼe katu ndou moʼã véima arakaʼeve oiko haguã koʼápe che ndive!   Upéi David ombovyʼa hembireko Betsabépe. Oñeno hendive ha haʼe imemby chugui peteĩ mitã kuimbaʼe. Kóvape David ombohéra Salomón. Ñandejára ohayhu ko mitãme,  ha upéicha oikuaauka Davídpe maranduhára Natán rupi. Upérõ David, Ñandejára rérape ombohéra pe mitãme Jedidías.   Upe aja Joab ondyry amoníta kuéra táva Rabá rehe, ha oĩmarõ oñemombaʼe haguã hese,  heʼika Davídpe: “Amongua ruvicha táva guasu Rabá hoʼa potaitéma che pópe ha añemombaʼéma pe távare oĩháme hiʼy kuéra.  Embyaty opa ne ñorãirõhára kuéra ha eju nde, che ruvicha guasu, eñemombaʼe hese, ani ajapo che ha amoĩ hese che réra.”   Upérõ David ombyaty opa iñorãirõhára ha oho Rabá gotyo. Ojeity hiʼári ha oñemombaʼe hese.  Upéi oipeʼa huvicha guasu akãgui jeguaka óro oguerekóva ijehe ita jegua ha ipohýiva 33 kílo, ha omoĩ hikuái David akãre. David oguenohẽ avei pe távagui heta eterei mbaʼe jegua,  ha umi opytávape gueteri upe távape oguenohẽ upégui ha omombaʼapo siérra, trígo myanguʼiha ha háchape, ha avei ladríllo apópe. Upéicha avei ojapo opa táva amoníta kuéra mbaʼére, ha upéi oho jey iñorãirõhára kuéra ndive Jerusalénpe. Absalón, David raʼy, oguereko peteĩ heindy iporã etereíva, hérava Tamar. Ha Amnón, David raʼy avei, iñakã vai hese,  ha pe akã vai oñandúva imbarete etereígui ombohasy chupe. Tamar niko ndoikói gueteri kuimbaʼe ndive ha upévare Amón oimoʼã hasytaha oguereko chupe.  Amnón oguereko peteĩ iñirũ ikatupyrýva mbaʼe vairã, hérava Jonadab, upéva Simá, David rykeʼy, raʼy.  Peteĩ jey Jonadab heʼi chupe: —Mbaʼe piko ojehu ndéve, mburuvicha guasu raʼy? Mbaʼére piko nde resaʼyjuve rehóvo arakoʼẽre? Emombeʼúna chéve mbaʼépa ojehu ndéve! Amnón heʼi chupe: —Che akã raku eterei, che ryvy Absalón reindy Tamar rehe.   Upérõ Jonadab heʼi chupe: —Eñeno nde rupápe ha eñembohasy guaʼu. Oho ramo ne andúvo nde ru, ere chupe tombou ne reindy Tamárpe ne mongaru haguã ha tojapo ndéve ne rembiʼurã upépe voi, ikatu haguã rehecha chupe ha reʼu haʼe omeʼẽva ndéve.   Amnón oike hupápe ha oñembohasy. Oúvo David hendápe, Amnón heʼi chupe: —Toúna che reindy Tamar ha tombojy koʼápe mokõi mbujape ha haʼe voi tomeʼẽ chéve.   Upérõ David omondo Tamárpe ha heʼi chupe: —Terehomi nde kyvy Amnón rógape ha ejapo chupe hembiʼurã.   Tamar oho ikyvy Amnón oñenóva hína rógape. Ogueraha trígo kuʼi ha ombojeheʼa, ojapo mbujape ha ombojy upépe voi;  Upéi ogueraha ipáila ha omoĩ chupe umi mbujape; Amnón katu ndoʼuséi ha omosẽ opavave upépe oĩvape.  Osẽmba rire Amnón heʼi Tamárpe: —Eru pe tembiʼu che kotýpe ha che mongaru nde voi. Tamar ogueraha umi mbujape ojapo vaekue ikyvy Amnónpe ikotýpe;  haʼe oñembojávo katu Amnón ipojái hese ha heʼi chupe: —Eju che reindy eñeno che ndive.   Haʼe heʼi chupe: —Anína che rãirõ che kyvy! Kóva ko ndojejapóiva Israel retãme. Anína rejapo ko mbaʼe ivai etéva!  Mamo piko ahavéta ko ñemotĩ reheve? Nde katu repytáta Israélpe ijaheipy ramo. Eñeʼẽna mburuvicha guasúpe. Haʼe che meʼẽne ndéve.   Amón katu ndoikuaaséi mbaʼeve ha imbaretevégui ipuʼaka hese ha orãirõ chupe.  Ha ojapopa vovénte ndaijaʼevéi hese. Heñói ipype peteĩ aʼeʼỹ imbaretevéva upe mborayhu oñandu vaekuégui. Ha heʼi chupe: —Epuʼã tereho!   Tamar katu heʼi chupe: —Ndaha moʼãi che kyvy. Che mosẽrõ koʼágui rejapóta ivaivéva upe rejapo vaekuégui! Amón ndoikuaaséi mbaʼeve,  ohenói hembiguáipe ha heʼi chupe: —Emosẽ águi ko kuñáme ha emboty porã pe okẽ!   Pe tembiguái omosẽ chupe ha omboty porã pe okẽ. Tamar oúvo oñemonde vaekue upe ao jegua porãitépe omondéva mburuvicha guasu rajy omendaʼỹva,  oñemosẽ rire katu omoĩ tanimbu iñakãre, omondoro ijao, ha ipo iñakã ári hasẽ ohóvo pe tapére.  Upérõ ikyvy Absalón oporandu chupe: —Nde kyvy Amón piko pe ojapóva nde rehe upéicha? Ekirirĩnte che reindy; nde kyvy niko, ha ani rejepyʼapy eterei kóvare. Tamar ojecháma ramo haʼeño, opyta ikyvy Absalón rógape.  David oikuaa vove ojehu vaekue ipochy eterei; ha ndeʼíri mbaʼeve Amónpe. Ombojerovia vai chupe haʼégui itaʼýra ypykue.  Absalón ndeʼíri ramo jepe mbaʼeve Amónpe, ipyʼaro hendive orãirõ haguére heindy Tamárpe.   Mokõi áño upe rire, Absalón rembiguái kuéra oñapĩ ijovecha kuéra upe Baal-Hasor héravape, táva Efraín ypýpe, ha Absalón ohenói ikaru guasuhápe opa mburuvicha guasu raʼy kuérape.  Oho avei mburuvicha guasu rendápe ha heʼi chupe: —Koʼágã oñeñapĩ hína che ovecha kuéra. Aipotaitéma niko che ruvicha guasu ha mburuvicha kuéra che mbojerovia che moirũmívo.   David katu heʼi chupe: —Ndaikatúi che raʼy rohopa ore roĩ haguéicha, ore reta etereíta niko ha ipohýita ndéve. Absalón ojerureve ramo jepe chupe, David ndohoséi, ha ohovasa chupe.   Upérõ Absalón heʼi: —Ndaikatúi ramo upéva, che ruvicha guasu, tohóna che ndive che rykeʼy Amón. —Ha maerã piko reipota ne moirũ nde rykeʼy Amón? —oporandu chupe David.   Absalón katu ojerure eterei, ha upérõ David oheja Amón ha mburuvicha guasu raʼy kuéra oho hendive. Absalón ombosakoʼi peteĩ karu guasu, umi ojapóva rehegua mburuvicha guasu kuéra,  ha heʼi hembiguái kuérape: “Pemaʼẽ porãke Amón rehe. Ágã opiguýma ramo, haʼéta peẽme pejuka haguã chupe, ha pejukáke! Ani pekyhyje, che hína pe haʼéva peẽme pejapo haguã. Pene kyreʼỹ ha pende pyʼa guasúke!”   Ojapóvo pe Absalón heʼíva, hembiguái kuéra ojuka Amónpe. Upérõ opa mburuvicha guasu raʼy kuéra ojupi henda ári ha okañy.   Haʼe kuéra oguahẽ mboyve, oñemombeʼu Davídpe Absalón ojuka hague opa mburuvicha guasu raʼy kuéra ohejaʼỹre hekove peteĩnte jepe.  Upérõ David omondoro ijao mbaʼe mbyasýgui ha ojeity yvýre. Opa mburuvicha oĩva upépe omondoro avei ijao;  Jonadab, Simá, David rykeʼy raʼy katu heʼi: —Ani reimoʼã che ruvicha guasu, ojejuka hague opa nde raʼy kuéra. Amón añónte pe ojejukáva. Upéicha voi heʼi vaekue Absalón ojapotaha, Amón orãirõ ramo guare heindy Tamárpe.  Upévare, aníke rerovia che ruvicha guasu, ojejuka hague opa mburuvicha guasu raʼy kuéra. Amónte hína pe ojejukáva.   Absalón okañy aja, pe mitã rusu omaʼẽ mombyrýva ohecha peteĩ kuimbaʼe aty guasu oguejýva oúvo Horonaim rape rupi, pe yvyty ykére. Upérõ oho heʼi mburuvicha guasúpe oĩha peteĩ aty guasu oguejýva oúvo Horonaim rape rupi,  Ha Jonadab heʼi mburuvicha guasúpe: —Oúma nde raʼy kuéra, che ruvicha guasu, haʼe haguéicha ndéve.   Haʼe oñeʼẽmba vove, oguahẽ David raʼy kuéra ha oñemoĩ hasẽ soro. David ha mburuvicha kuéra avei heta ojaheʼo.  Ohasa rire chugui upe imbaʼe mbyasy, ndaipochyvéi Absalón ndive ha ohechagaʼu eterei chupe. Joab, Seruiá memby, oikuaa David ohecha gaʼu etereiha Absalónpe,  ha upérõ ohenoika táva Tecóagui peteĩ kuña upepegua ikatupyrýva mbaʼe vairã, ha heʼi chupe: “Emonde ao hũ ha ejapo ku reñembyasy ramo guáicha; ani reñemohyakuã porã, ikatu haguã rejogua kuña aréma omondéva ao hũ heseguáva manóre.  Upéi tereho mburuvicha guasu rendápe ha ere chupe ko haʼétava ndéve.” Joab heʼi rire chupe upe heʼi vaerã,  upe kuña Tecoa pegua oho mburuvicha guasu rendápe, oñesũ ha ojayvy henondépe omboja peve isyva yvýre, ha heʼi chupe: —Che pytyvõmi kena che ruvicha guasu!   —Mbaʼépa ojehu ndéve, heʼi chupe David. Haʼe heʼi: —Che ména omanóma,  ha mokõinte che memby kuimbaʼe; umíva oñorãirõ oñondive ñúme, ha ndaipórigui oipeʼáva chupe kuéra ojuehegui, peteĩ haʼe kuérava ojuka ityvýrape.  Upérõ David heʼi pe kuñáme: —Tereho katu nde rógape, mbaʼeve ndojehu moʼãi ndéve. Eheja upéva che pópe.   Pe kuña heʼi chupe: —Che jára ha che ruvicha guasu, ndaipotái hoʼa nde ha ne retã ári che ha che rogagua rembiapo vaikue, toʼante ore ári opa mbaʼe.   David heʼi chupe: —Oĩrõ heʼíva ojapotaha nde rehe ivaíva, eru pévape che rendápe ha ndojapovéi chéne nde rehe mbaʼeve.   Haʼe katu heʼi jey chupe: —Ajerure ndéve che ruvicha guasu, reñemboʼe haguã Tupã nde Járape, ani oĩ che rogagua ojukaséva che memby jukaharépe, ha péicha ombotuichave pe ivai oĩmava che ári ojukávo pe che memby peteĩmíme. David heʼi chupe: —Ñandejára rérape haʼe ndéve peteĩ ne memby akã raguénte jepe ndoʼa moʼãiha yvýre.   Pe kuña katu heʼivénte chupe: —Nde che ruvicha guasu, peteĩ mbaʼéntena taʼemive ndéve mbykymi. —Ere katu, —heʼi chupe David.   Upérõ pe kuña oporandu chupe: —Mbaʼérepa aipo ramo reheja oike ne akãme upevaiténte avei rejapo haguã Tupã Ñandejára retãre, che ruvicha guasu? Nde voi ere haguéicha, che ruvicha guasu, nde ne rembiapo vai hína nderehejáivo ou jey nde raʼy oikóva tetã mombyrýpe.  Opavave niko, ñaĩ haguéicha ñamano vaerã. Pe y oñehẽva yvýre ha ndaikatuvéiva oñembyaty, peichaite avei hína ñande. Opaichavévo Tupã ndoipeʼái avavégui hekove, ohaʼã uvei ikatu haguã upe oikóva mombyry oñemboja jey hendápe.  Che niko aju kuri ne rendápe añeʼẽvo ndéve, che ruvicha guasu, añemongyhyje haguére añeʼẽ haguã ndéve péicha.  Nde rejapysaka ramo che rehe, ikatúta che peʼa upe che renohẽsévagui chéve ha che membýpe ko yvýgui haʼéva Tupã Ñandejára mbaʼe.  Ko ne rembiguái ohenduse nde hegui ñeʼẽ ombopyʼa guapýva chupe. Nde niko reikuaa porã mbaʼépa iporã ha mbaʼépa ivai, Tupã remimboúicha. Tupã nde Jára topyta ne ndive, che ruvicha guasu!   David heʼi upe kuñáme: —Ambaʼe porandúta ndéve ha aipota ere chéve opa mbaʼe. Aníke reñomi che hegui mbaʼeve. —Eñeʼẽ katu che ruvicha guasu, heʼi pe kuña.   Ha David oporandu chupe: —Ajépa Joab hína upe ne mboúva ere haguã chéve koʼã mbaʼe? Ha pe kuña heʼi chupe: —Upeichaite hína, che ruvicha guasu, upe erehaichaite. Joab hína, upe ne ñorãirõhára kuéra ruvicha, pe che mboúva, ha pe heʼi vaekue chéve opa mbaʼe haʼe vaerã ndéve.  Ha ojapo ndoipotavéigui oiko umi mbaʼe koʼágã oikóva. Nde katu, che ruvicha guasu peteĩ Tupã remimboúicha reikuaa opa mbaʼe ojehúva ñane retãme.   Upémarõ David heʼi Joábpe; —Oĩ porã jeýma opa mbaʼe. Tereho katu ere mitã rusu Absalónpe ikatumaha ou jey pyʼa guapýpe.   Upérõ Joab ojayvy henondépe omboja peve isyva yvýre omombaʼévo chupe, oguerohory chupe ha heʼi: —Ahecha kuaáma rejeroviaha che rehe, che ruvicha guasu; rejapo niko pe haʼekáva ndéve ikatuha rejapo.   Pyaʼe oho Joab Guesúrpe omoirũ haguã Absalónpe Jerusalén peve.  David katu heʼi oho haguã hógape ha ani oguahẽ hendápe. Upévare Absalón oho hógape ohechaʼỹre itúvape.   Opa Israélpe ndaipóri kuimbaʼe iporã ha ijukyvéva Absalóngui, ha ojererohoryvéva upévare. Ipýgui iñakãmeve ndaipóri hetére mbaʼeve ivaíva.  Oikytĩvo iñakã rague, upéva haʼe ojapo jepi áño pahápe ipohýigui chupe. Upe akã rague oipeʼáva ipohyive 2 kílogui.  Absalón oguereko mbohapy taʼýra ha peteĩ tajýra hérava Tamar ha iporã etereíva.   Mokõi áño pukukue Absalón oiko Jerusalénpe ikatuʼỹre oike mburuvicha guasu rendápe,  ha upévare ojerure Joábpe oho haguã David rendápe hérape; Joab katu ndohoséi. Ojerure jey chupe upéva Absalón ha Joab ndohói avei.  Upémarõ Absalón heʼi hembiguái kuérape: —Pe Joab kokue oĩ che kokue ykére ha oñotỹ upépe seváda. Tapeho ha pehapy chugui iseváda ty. Absalón rembiguái kuéra oho ha ohapy Joab kokue.  Pyaʼe oho Joab Absalón rógape ha oporandu chupe: —Mbaʼérepa ne rembiguái kuéra ohapy che kokue?   Absalón heʼi chupe: —Haʼeka ndéve kuri reju haguã che rendápe. Aipota reho David rendápe ha ere chupe, reínte aju hague Guesúrgui. Iporãve vaerã moʼã apyta upépente. Ahechase mburuvicha guasúpe, ha oimérõ ajapo raʼe ivaíva, ta che juka.   Upérõ Joab oho David rendápe ha omombeʼu chupe upe heʼikáva Absalón. David ohenoika chupe. Oguahẽvo Absalón David rendápe ojayvy henondépe omboja peve isyva yvýre. David katu oñañuã ha ohetũ chupe. Ohasa umi ára ha Absalón oguerekóma ikárro ñorãirõrã ha ikavaju kuéra; ha 50 kuimbaʼe oñangarekóva hese omoirũ chupe.  Opuʼã jepi koʼẽ mboyve ha oñemoĩ tape ykére upe táva reiképe; ha opa umi oguahẽvape mburuvicha guasu rendápe oguerúvo chupe iñangekói, ohenói jepi ha oporandu chupe kuéra moõguápa. Ha umi heʼívape haʼeha peteĩva umi Israel ñemoñaregua,  Absalón heʼi chupe: Upe joavy perekóvape, pene rembijerure oĩ hína hekoitépe. Mburuvicha guasu guio katu ndaipóri avave ohendu vaerã pene angekói ha omoĩ vaerã opa mbaʼe hekópe.  Ha upéi ombojoapy jepi: “Che ngaʼu raʼe pe mbojovakehára ko tetãme, ou haguã che rendápe opa umi ojoavýva, ikatu haguã amohenda chupe kuéra hekópe.”  Ha oĩrõ oñembojáva omomaiteívo chupe, Absalón ombohasa chupe ipo, oñañuã ha ohetũ chupe.  Upéicha ojapo jepi opa Israel pegua ndive oúva mburuvicha guasu rendápe ombojovake haguã chupe kuéra ijoavy oguerekóvape. Upéicha opa Israel pegua ohayhu eterei chupe.   Ohasa rire 4 áño, Absalón heʼi mburuvicha guasúpe: —Che ruvicha guasu, ahase Hebrónpe apaga haguã che promesa ajapo vaekue Ñandejárape.  Aimérõ guare sírio retãme, táva Guesúrpe, ameʼẽ vaekue che ñeʼẽ Ñandejárape ohejárõ aju jey Jerusalénpe, amombaʼe guasutaha chupe.   —Tereho katu pyʼa guapýpe, —heʼi chupe mburuvicha guasu. Upérõ Absalón oho Hebrónpe.  Ha upekuévo omondo avei hembijokuái opa Israel ñemoñaregua rupi ha heʼika chupe kuéra, ohendu vove turu pu, omoherakuã haguã Absalón ojupi hague mburuvicha guasúrõ Hebrónpe.  Ohenói avei 200 karaípe omoirũ haguã chupe Hebrónpe. Umíva oho hendive oimoʼãʼỹre mbaʼeve ivaíva.  Absalón ohenoika avei peteĩ umi David irũ nguéravape, oĩva David ndive oporandu haguã chupe kuéra mbaʼépa iporã ojapo; upéva héra Ahitófel, oikóva itáva Guiló héravape.Heʼi chupe: ‘Jaha che ndive Hebrónpe’. Péicha upe ñepuʼã mburuvicha guasúre imbareteve ohóvo ha hetave avei ohóvo umi omoirũva Absalónpe.   Peteĩ ñeʼẽ rerahaha heʼi Davídpe Israelgua oñemoirũha Absalón ndive.  Upérõ David heʼi opa mburuvicha kuérape oĩva hendive Jerusalénpe. —Pyaʼéke ñakañy Absalóngui koʼagãite voi, cháke ñande rupytýrõ ñande jukapáta opavave ko távape ñaimévape!   Haʼe kuéra heʼi mburuvicha guasúpe: —Roime rojapo haguãicha nde eréva ore ruvicha guasu.   Upérõ David osẽ opa hogagua ndive, ha oheja 10 ikuña kuéravante, oñangareko haguã pe óga guasúre.  Ha osẽ rire mburuvicha guasu opa iñirũ nguéra ndive, opyta hikuái pe ógape oĩva táva rokẽ ypýpe.  Ijykére oñemoĩ opa mburuvicha kuéra, ha upe aja opa ceretéo ha peletéo kuéra oñangarekóva mburuvicha guasúre ha umi 600 getéo omoirũ vaekue chupe Gat guive ohasa henonde rupi.  Upérõ mburuvicha guasu heʼi Itai, upe Gat guápe: —Mbaʼére piko reju nde avei ore ndive? Iporãve reho jey ha repyta mburuvicha guasu pyahu ndive. Ipahápe niko nde peteĩ mombyrygua reikóva mombyry ne retãgui.  Kuehénte reguahẽ, ha piko che ajeruréta ndéve reju haguã ore ndive, ku che voi ndaikuaáiva mamópa aháta! Iporãve reho jey ramo ha reraha ne ndive ne retã guápe. Ñandejára ta nde rovasa ha ta ne moirũ opa ára!   Itai heʼi chupe: —Ñandejára rérape ha nde rérape, che ruvicha guasu, ameʼẽ ndéve che ñeʼẽ, mamo nde reimehápe, tahaʼe reikove haguã tahaʼe remano haguã, upépe oĩta avei ne ndive ko ne rembijokuái.   —Upéicharõ eju ore ndive, heʼi chupe David. Upéicha Itai ha opa hendivegua oho David ha iñirũ nguéra ndive.  Opavave hasẽ soro. Ohasa hikuái ysyry Cedrón; upéi ohasa mburuvicha guasu, ha opavave oho henonderã yvy ojeikoʼỹha rape gotyo.  Oho avei paʼi Sadoc opa levíta kuéra ndive ogueraháva Ñandejára karameguã ñeʼẽ ñomeʼẽ rehegua Upéva oheja hikuái paʼi Abiatar ykére, osẽ meve opavave pe távagui.  Mburuvicha guasu katu heʼi Sadócpe: —Eraha jeýnte Ñandejára karameguã upe távape. Ñandejára omaʼẽrõ che rehe, che rerojere jeýne ahecha haguã pe karameguã oĩva hendápe.  Ha heʼi ramo chéve nda che rayhuveiha, ipópe aime ojapo haguã che hegui haʼe oipotaháicha.   Mburuvicha guasu heʼi avei paʼi Sadócpe: —Nde ha Abiatar tapeho jeýnte Jerusalénpe mokõive pende raʼy kuéra ndive. Ndé nde raʼy Ahimaas ndive ha Abiatar itaʼýra Jonatán ndive.  Upe aja che apytáta yvy ojeikoʼỹha rupi oguahẽ meve momarandu pende hegui.   Sadoc ha Abiatar ogueraha jey Ñandejára karameguã Jerusalénpe, ha opyta upépe.  David ojupi yvyty olívo rape rehe pynandi ha hasẽ ohóvo ha iñakã ojahoʼi mbaʼe mbyasýgui. Opa iñirũ nguéra ojahoʼi avei iñakã ha hasẽ ohóvo hendive.  Oñemombeʼúvo Davídpe Ahitófel opuʼãha avei hese oñemoirũvo Absalón ndive, ojerure Ñandejárape ombyai haguã opa mbaʼe Ahitófel oguerekóva iñakãme.   David oguahẽvo upe yvyty ruʼãme oñemombaʼe guasuhápe Ñandejára, osẽ huguãitĩvo Husai, arquíta kuéra ñemoñaregua, ijao soropa ha yvy iñakãre mbaʼe mbyasýgui.  David heʼi chupe: —Rejúrõ che ndive nde pohýita chéve;  reho jeýrõ Jerusalénpe katu, upe guive che pytyvõta rembyai haguã umi mbaʼe oguerekóva iñakãme Ahitófel. Tereho Jerusalénpe ha ere Absalónpe: ‘Che ruvicha guasu, ko ne rembiguái ombaʼapóta ndéve guarã, ombaʼapo haguéicha nde rúpe guarã’.  Upépe oĩ paʼi Sadoc ha paʼi Abiatar; umíva che ndivegua. Chupe kuéra emombeʼu opa mbaʼérendúva mburuvicha guasu rógape.  Itaʼýra kuéra Ahimaas ha Jonatán oĩva hendive kuéra, tou tomombeʼu chéve opa mbaʼe oĩva.   Husai, David irũ tee, oguahẽ Jerusalénpe Absalón oike vove upe távape. Ohasa rire David pe yvyty ruʼãgui amo gotyomive, osẽ huguãitĩvo Mefi-Bóset rembiguái Sibá.  Ogueru mokõi vúrro oñembyapéva ha hiʼári kuéra 200 mbuja, 100 mbujape parralʼa ñembopiru pyrégui, 100 yva uperõgua ha peteĩ vakapi kaguy ryru, kaguýgui henyhẽva.  David oporandu chupe: —Maerãpa reru kóva? Ha Sibá heʼi chupe; —Vúrro kuéra hína ojupi haguã hiʼári nde rogagua; mbuja ha yva hoʼu haguã ñorãirõhára kuéra, ha kaguy hoyʼu haguã umi ikaneʼõva yvy ojeikoʼỹha rupi.   —Mamópa oĩ nde jára remineno, oporandu chupe David. Opyta Jerusalénpe, heʼi Sibá, oimoʼãgui koʼágã Israelgua omeʼẽ jeytaha chupe upe tetã ijaguélo mbaʼekue.   —Upéicharõ, heʼi chupe David, opytáma ne mbaʼerã opa Mefi-Bóset mbaʼekue. —Hángaʼu remaʼẽ che rehe opa ára, che ruvicha guasu, heʼi Sibá ojayvývo henondépe.   David oguahẽvo upe héravape Bahurim, peteĩ kuimbaʼe Saúl róga pegua osẽ upégui. Upéva Guerá raʼy ha héra Simí, ha oñeʼẽ reity,  ha ohaʼã ohóvo itápe David ha mburuvicha kuérape, pe mburuvicha guasúpe omoʼãro jepe igénte ha umi hese oñangarekóva.  Simí oñeʼẽ reity chupe heʼívo: —Hýpy, nde porojukahára ahẽ! Tereho koʼágui!  Ñandejára omyengoviáma ndéve hetaite Saúl rogaguápe rejuka haguére reiko haguã hendaguépe mburuvicha guasúrõ! Ágã katu Ñandejára ne meʼẽma nde raʼy tee Absalón pópe, ha ápe rerotyryry rehóvo ne ñañangue; nde niko hína porojukahárante voi!   Upérõ Abisai, Seruiá memby, heʼi mburuvicha guasúpe: —Mbaʼére piko ko jagua reʼõngue oñeʼẽ reitýta hína che ruvicha guasúpe? Che rejána tañakãʼo chupe peteĩ sapyʼaitépe!   David katu heʼi chupe: Ko mbaʼe ndahaʼéi pene ndive hína, Seruiá memby. Oime vaerãko oñeʼẽ pohýi hína chéve Ñandejára heʼi haguére chupe ojapo haguã péicha che rehe. Ha upéicharõ, mávapa heʼíta chupe mbaʼérepa ojapo upéva.   Upéi heʼi Abisai ha mburuvicha kuérape: —Che raʼy tee jepe che jukase hína, koʼýte che jukaséta peteĩ Benjamín ñemoñaregua! Peheja tojahéi che rehe! Ñandejára niko pe heʼíva chupe ojapo haguã!  Ikatu mbaʼéko Ñandejára, ohechávo mbaʼeichaitépa ajepyʼapy, che rovasa koʼã ñeʼẽ koʼágã ahendúva rekovia.   David ha iñirũ nguéra oho hapére, Simí oho aja hapykuéri pe yvyty ykére, ojahéi hese, ohaʼã itápe ha omopuʼã yvy tĩmbo.  David ha iñirũ nguéra oguahẽvo ysyry Jordánpe, ikaneʼõ eterei ha opytuʼu upépe.   Upe aja Absalón oike Jerusalénpe ha omoirũ chupe opa Israelgua ha Ahitófel.  Husai, pe arquíta, ha David irũ tee, osẽ Absalón ruguãitĩvo ha osapukái: —Víva ñande ruvicha guasu! Víva ñande ruvicha guasu!   Upérõ Absalón oporandu chupe: —Mbaʼe piko oiko ne irũ teégui? Mbaʼére nderehói hendive?   Mbaʼeveichave ramo, heʼi chupe Husai. Apytase upe Ñandejára ha opa Israelgua oiporavo vaekue ndive.  Ha upéi katu, oimérõ aipytyvõ vaerãme, taipytyvõ che irũ tee raʼýpe. Che ambaʼapóta ndéve guarã che ruvicha guasu, ambaʼapo haguéicha nde rúpe guarã.   Upe rire Absalón oporandu Ahitófelpe: —Mbaʼépa peje chéve jajapo haguã?   Ahitófel heʼi Absalónpe: —Eñeno nde ru kuña kuéra ndive, umi haʼe oheja vaekue oñangareko haguã hóga guasúre. Upéicha opavave Israélpe ohecha kuaáta rembopochy hague nde rúpe ha ikyreʼỹvéta opa umi oĩva ne ndive.   Upérõ omoĩ hikuái Absalónpe guarã peteĩ óga vakapi pe óga ape ári ha upépe Absalón oñeno itúva kuña kuéra ndive opa Israelgua rovake.   Upérõ niko oñeporandu ramo Ahitófelpe, ojeguereko oñeporandu ramo guáicha Ñandejárape. David ha Absalón avei ojerovia eterei hese. Upéi Ahitófel heʼi Absalónpe: —Eheja taiporavo 12.000 kuimbaʼe ha ko pyharépe voi asẽta amuña Davídpe.  Haʼe ikangy ha ikaneʼõma ramo ajeitýta hiʼári ha amongyhyjéta chupe; ha opa iñirũ nguéra oguevi ha okañýta. Pe mburuvicha guasúpe añoite ajukáta,  ha upéi amoingo porã jeýta opa tetã guápe ne ndive, ku kuña omenda ramóva oiko porã jeýrõ guáicha iména ndive. Upe nde reipotáva niko hína kóva: peteĩ kuimbaʼénte tomano, ha opavave topyta pyʼa guapýpe.   Absalónpe ha opa umi oporoheko mboʼe kuaávape Israélpe iporã upéva.  Absalón katu ohenoika avei Husai pe arquítape, ohendu haguã iñeʼẽ.  Oguahẽvo Husai, Absalón heʼi chupe: —Péicha ojapose hína Ahitófel. Mbaʼépa ere nde: jajapótapa, térã nahániri?   Husai heʼi chupe: —Koʼagãite ramo, pe Ahitófel oipotáva naiporãi hína.  Nde niko reikuaa porã, nde ru ha iñirũ nguéra ipyʼa guasu etereiha; ha koʼágã oiméne ipochy eterei hína, ku jaguaretéicha ojepeʼa vaekuégui imemby kuéra. Hiʼarive, nde ru hína peteĩ kuimbaʼe oiko kuaa etereíva ñorãirõháme, ha ndohasa moʼãi ko pyhare oimehápe reínte.  Koʼágã voi oiméne okañy hína umi itakua térã ambue henda rupi. Upéi katu, ojekuaa vove oñepyrũvo pe ñorãirõ hoʼa hague mbovymi nde reheguáva, oĩne katuete oimoʼãva opa nde rehegua oguevi hague,  ha umi ipyʼa guasuve ha iñarõvéva leóngui jepe, ikangýne.  Ehendumi ko haʼéva ndéve: Embyaty opa kuimbaʼe Israelgua, Dan guive Beerseba peve, tou ne moirũ; umíva niko heta ku yvykuʼi raʼỹi yguasu rembeʼýpe guáicha; ha emyakã chupe kuéra ndete voi ñorãirõháme.  Upérõ ñandyrýta nde rúre mamo haʼe oĩháme. Jajeitýta hiʼári ku ysapy hoʼaháicha yvy ári ha ndopyta moʼãi hekove haʼe térã peteĩnte jepe umi iñirũ nguéragui.  Okañýrõ jepe peteĩ táva guasúpe, opa Israelgua jaraháta sã poguasu kuéra ha jarotyryrýta peteĩ-teĩ umi ita korapy jere pegua ysyry peve, jahejaʼỹre upépe peteĩ itánte jepe.   Absalón ha opa Israel guápe iporãve upe heʼíva Husai, pe heʼi vaekuégui Ahitófel. (Ñandejára niko heʼíma raʼe ipyʼapýpe ombyaitaha upe heʼíva Ahitófel, ohundi haguã Absalónpe. Absalón ojapo rire pe heʼíva Ahitófel, osẽ porã vaerã moʼã chupe.)  Upéi Husai omombeʼu paʼi kuéra Sadoc ha Abiatárpe upe Ahitófel heʼi vaekue ojejapo haguã,  omomarandu pyaʼe haguã Davídpe, heʼikávo chupe ani ohasa pe pyhare umi ñu perõ rupi, ha ohasa haguã katuetei Jordán mboypýri, ani haguã ojejuka haʼe ha iñirũ nguéra.   Ahimaas ha Jonatán oĩ En-Roguélpe ndoipotáigui avave ohecha chupe kuéra pe távape; upévare peteĩ mitãkuña oho upépe omomarandúvo chupe kuéra ha haʼe kuéra oho pyaʼe omomarandúvo mburuvicha guasu Davídpe.  Peteĩ mitaʼi katu ohecha chupe kuéra osẽnguévo ha oho omombeʼu Absalónpe. Upérõ haʼe kuéra oiko pyaʼe ha oike peteĩ karai Bahurim pegua rógape ha okañy peteĩ ykua korapýpe oĩvape.  Haʼe kuéra oike rire, upe karai rembireko omoĩ pe ykua jurúpe imbotyha ha omyasãi hiʼári trígo jejykýi pyre. Ha upéva ndohechái avave.  Oguahẽvo umi Absalón irũ nguéra, oporandu hikuái upe kuñáme: —Mamópa oĩ Ahimaas ha Jonatán? —Ohasa hikuái koʼarupi yvy ojeikoʼỹha gotyo, heʼi chupe kuéra upe kuña. Absalón irũ nguéra oho hekávo, ha ndojuhúima ramo oho jey Jerusalénpe.  Haʼe kuéra oho rire, Ahimaas ha Jonatán osẽ pe ykuágui ha pyaʼe oho omomarandúvo mburuvicha guasu Davídpe: heʼi chupe hikuái opuʼã pyaʼe haguã ha ohasa ysyry mboypýri, Ahitófel heʼi haguére oñendyry haguã hese kuéra.  Upérõ David ha iñirũ nguéra opuʼã pyaʼe ha ohasa ysyry Jordán mboypýri. Upe ára ambuépe ndaiporivéi avave ohasaʼỹ vaekue.   Ahitófel ohechámarõ ndojejapoiha upe haʼe heʼi vaekue, ombyape hymba vúrro, ojupi hiʼári ha oho hógape upe távape haʼe heñói haguépe, ha omoĩmba rire hekópe umi mbaʼe hóga pegua, ojejuvy. Upéicha omano ha oñeñotỹ itúva oñeñotỹ haguépe.   David oguahẽ upe héravape Mahanaim, Absalón ohasa jave ysyry Jordán opa Israelgua ndive.  Absalón omoĩ ñorãirõhára ruvicha ramo peteĩ kuimbaʼépe hérava Amasá, Joab rendaguépe. Amasá vaekue peteĩ ismaelíta, hérava Itra, raʼy. Itra oñemokuña vaekue Abigail rehe; Abigail vaekue Nahas rajy ha Seruiá kypyʼy; Seruiá hína Joab sy.   Absalón oñemohenda Israelgua ndive Galaad yvýpe,  ha David oguahẽvo Mahanaímpe, osẽ huguãitĩvo Sobí, Nahas raʼy; upéva Rabá pegua, oĩva tetã Amónpe; osẽ avei Maquir, Amiel raʼy, Lodebar pegua; ha Barzilai, Roguelim pegua, oĩva Galaádpe.  Haʼe kuéra ogueraha chupe tupa, ñaʼẽ, japepo ñaiʼũ; avei trígo, seváda, trígo kuʼi, trígo maimbe, kumanda, kumanda yvyraʼi,  eíra, kesu pyahu vaka kambýgui ha kavara kambýgui, hoʼu haguã David ha iñirũ nguéra, heʼígui hikuái ipyʼapýpe, haʼe kuéra oiméne haguã ikaneʼõ, iñembyahýi ha ijyuhéi, oúgui yvy ojeikoʼỹhágui. David oipapa iñorãirõhára kuéra, ha omoĩ mburuvicha kuéra omyakãva 1.000 ha omyakãva 100 kuimbaʼépe.  Upéi David ombojaʼo iñorãirõhára mbohapy atýpe: peteĩ Joab ndive, ambue Abisai, Seruiá memby ha Joab ryvy ndive ha pe mbohapyha Itai, pe Gat pegua ndive. Ha opa ñorãirõhárape heʼi: —Aháta pene ndive ñorãirõme.   Haʼe kuéra katu heʼi chupe: —Nahániri ore ruvicha guasu, ani upéicha. Umi oúva ñandévepeko marãve ndoikói roguevi ramo, térã omano ramo mbytere ore hegui; nde katu ore ruvicha guasu, 10.000 oréicha guáva ramo hína. Iporãve repyta ramo ko távape ha remoguahẽ oréve pytyvõ koʼáguive.   Ajapóta peẽme iporãveháicha, heʼi chupe kuéra David, ha oñemoĩ pe táva rokẽ ykére, osẽ aja ñorãirõhára kuéra aty-atýpe 1.000 ha 100 kuimbaʼe rehegua.   Heʼi avei Joab, Abisai ha Itaípe, ani ojapo mbaʼeve ivaíva mitã rusu Absalónre, ha opavave ohendu upéva.  Pe ñorãirõ isarambi opa ijerekuévo, ha upérõ pe kaʼaguy ojuka hetavépe upe kyse pukúgui.  Absalón oikóva peteĩ mburika ári ojejuhu sapyʼa David irũ nguéra renondépe. Upérõ pe mburika oike ohasa peteĩ yvyra mataguy rupi, ha Absalón opaʼã iñakã raguégui umi yvyra rakãre, ha opyta osãingo upépe imburika katu oho hapére haʼeño.  Oĩ ohecháva chupe ha oho heʼi Joábpe: —Ahecha Absalónpe osãingóva iñakã raguégui peteĩ yvyra mátagui.   Ha Joab heʼi chupe: —Mbaʼégui nderejukái raʼe upépe voi? Ameʼẽ vaerã moʼã ndéve 10 pláta pehẽngue ha peteĩ kuʼa jokuaha.   Upe kuimbaʼe katu heʼi Joábpe: —Remeʼẽrõ jepe chéve 1.000 pláta pehẽngue ndajukái vaerã moʼã David raʼýpe. Rohendu porã kuri David heʼi ramo ndéve, Abisai ha Itaípe, ani haguã pejapo mbaʼeve ivaíva mitã rusu Absalónre.  Upéi katu, reínte voi ajapóta upéva kuri, ndaipórigui mbaʼeve okañýva mburuvicha guasúgui, ha nde nderejapói vaerã moʼã mbaʼeve che moʼã haguã chugui.   —Ndaikuaaséi mbaʼeve, heʼi chupe Joab; ha ojapyhy mbohapy kyse yvuku michĩva japoíva ñande pópe, ha ojakutu umíva Absalón pyʼa mbytetépe, oisãingóva gueteri hekove upe yvyra mátagui,  Upéi 10 Joab irũ nguéra omongora Absalónpe ha ojukaite chupe.  Upéi Joab ombopuka turu ha iñorãirõhára kuéra nomuñavéi Israel guápe, Joab ojokógui chupe kuéra.  Upérõ ojapyhy hikuái Absalón retekue ha oity peteĩ yvykua guasúpe oĩva pe kaʼaguýpe ha omopuʼã hiʼári peteĩ ita atýra guasu. Upe rire opa Israelgua okañy ha oho jey hógape.   Absalón oikovépe omopuʼãka vaekue ijupe guarã peteĩ ita aty guasu manduʼarã, oĩva David ñúme ha omoĩka vaekue hese héra, ndaipórigui itaʼýra oñangareko vaerã hese. Ha koʼagãite peve upéva héra “Absalón momanduʼaha”.   Upéi Ahimaas, Sadoc raʼy, heʼi Joábpe: —Taha pyaʼéna tamomarandu mburuvicha guasúpe, Ñandejára ojapo hague pe hekopeguáva, oipeʼávo chupe umi hese ijaʼeʼỹva pógui.   Joab katu heʼi chupe: —Ko árape ndahaʼéi hína nde upe iporãva ogueraha haguã ko momarandu. Agãvénte rejapóne, koʼágã katu nahániri, omano haguére David raʼy.   Ha Joab heʼi peteĩ kuimbaʼe Etiopía guápe: —Tereho nde ha emombeʼu mburuvicha guasúpe upe rehecha vaekue. Pe Etiopiagua ojayvy Joab renondépe ha osẽ oho ñaniháme.  Ahimaas heʼi jey Joábpe: —Opáichavo, tahána che avei hapykuéri. Joab katu heʼi chupe: —Maerã piko rehose, che raʼy? Nderejererohory moʼãi niko pe remombeʼúvare.   —Marãve ndoikói, añaníta hapykuéri, —heʼi Ahimaas. —Eñani katu upéicharõ! —heʼi chupe Joab. Upérõ Ahimaas oñani pe ñu rupi ha oñemotenonde pe Etiopía guáre.  Upe aja David oguapy hína umi mokõive táva rokẽ paʼũme, ha pe mañahára ojupi raʼe upe táva korapy jere yvate mañaháme oĩva táva rokẽ ári. Pe mañahára ohecha pe kuimbaʼépe oñaníva oúvo ñu rupi haʼeño,  ha omombeʼu hatã mburuvicha guasúpe. David heʼi: —Ou ramo haʼeño, ogueru hína iporãva. Oñemboja aja pe kuimbaʼe,  pe mañahára ohecha ambue oñaníva oúvo, ha osapukái pe okẽ rerekuápe: —Ambue kuimbaʼe oñani oúvo! —Oime vaerã upéva avei ogueru iporãva, heʼi David.  Pe mañahára heʼi: —Pe kuimbaʼe tenondegua oñaniháicha, hiʼã chéve Ahimaas, Sadoc raʼy, hína. —Péva kuimbaʼete hína, ha oiméne ogueru iporãva, heʼi David.   Ahimaas oñemboja ha ojayvy yvy peve David renondépe, omomaitei ha heʼi chupe: —Tojererohory Ñandejára, che ruvicha guasu Jára, ohundi haguére umi opuʼã vaekuépe hese.   —Oĩ porãpa mitã rusu Absalón? —oporandu David. Ahimaas heʼi chupe: —Ahecha peteĩ apañuãi guasu, ne rembijokuái Joab che mbou ramo ne rendápe, ha upévare ndaikuaái mbaʼépa ojehu.   Upérõ David heʼi chupe: —Eñemoĩ che ykére ha epyta upépe. Ahimaas ojapo péicha.  Upérõ oguahẽ pe Etiopiagua, ha heʼi: —Aru ndéve momarandu iporãva, che ruvicha guasu; ko árape Ñandejára ojapo hekópe guáva ne ndive, nde peʼávo opa umi opuʼã vaekuégui nde rehe.   David oporandu pe Etiopía guápe: —Ha mitã rusu Absalónpa oĩ porã? Pe Etiopiagua heʼi chupe: —Hángaʼu opa ijaʼeʼỹva nde rehe, che ruvicha guasu, ha umi opuʼãva nde rehe ha ohekáva ivaíva ndéve guarã opa, opa haguéicha pe mitã rusu! David ipirĩmbaite, ojupi ikotýpe oĩva pe okẽ ári ha oñemoĩ ojaheʼo. Ha oguata aja heʼi jepi: “Absalón, che raʼy! Absalón, che raʼy! Hángaʼu che amano raʼe ne rendaguépe! Che raʼy, Absalón, che raʼy!”   Umi ñorãirõhára oike ñemi pe táva guasúpe, ha opavave oike tĩndyhápe ku ojeguevi ramo guáicha ñorãirõme.  Upe aja upe David ojehova ñomi ha osapukái soro: “Absalón, che raʼy! Absalón, che raʼy, che raʼy!”   Upémarõ Joab oho David rógape ha heʼi chupe: —Nde che ruvicha guasu remotĩ ne rembiguái kuéra, ko árape nde rekove oipysyrõ vaekuépe, ha avei nde raʼy, nde rajy, ne rembireko ha ne kuña kuéra rekove.  Nde, che ruvicha guasu, rehechauka ko árape, mbaʼeveteha ndéve guarã mburuvicha kuéra ha hembiguái kuéra. Rehayhu niko umi ndaijaʼéivape nde rehe ha nandaʼéi umi nde rayhúvare. Ko árape ahecha kuaa, che ruvicha guasu, iporãve vaerã moʼã hague ndéve guarã, Absalón oikove ramo ha ore romanomba ramo.  Esẽke koʼagãite voi, che ruvicha guasu, emokyreʼỹ ne ñeʼẽme nde rehegua kuérape. Upeichaʼỹ ramo ko pyharépe avave ndopyta moʼãi ne ndive. Kóvata hína ndéve, che ruvicha guasu, upe ivaivéva opaite mbaʼégui rerohasa vaekue ne mitã rusu guive koʼagãite peve!   Upérõ David opuʼã ha oho oguapy táva rokẽme. Ojekuaa vove David oguapyha táva rokẽme, opavave oho oñemoĩ henondépe. Umi Israelgua ohopa raʼe hóga kuérape.  Ha opa Israel ñemoñaregua rupi ojeʼe: “Mburuvicha guasu David ñande peʼa vaekue umi filistéo ñande rehe ijaʼeʼỹva poguýgui. Ha upéicha ramo jepe Absalón rehehápe osẽ mante vaerã kuri hetãgui.  Ha itaʼýra Absalón, ñande ñamopuʼã vaekue ñande ruvicha guasúrõ, omano ñorãirõháme. Mbaʼe ñahaʼarõ aipo ramo jaru jey haguã mburuvicha guasu Davídpe?”   Ko ñeʼẽ iñasãiva opa rupi Israel pýre oguahẽ mburuvicha guasu David róga peve. Upérõ haʼe heʼika paʼi kuéra Sadoc ha Abiatárpe: “Peñeʼẽ myakãhára  kuéra Judá pegua ndive ha peporandu mbaʼépa ohaʼarõ hikuái che reroguahẽ jey haguã che róga guasúpe;  peje chupe kuéra ndaiporiha mbaʼérepa oñembotapykue che reraha jey haguã, ku haʼe kuéra che pehẽngue teéva.”  Heʼika avei Amasápe: “Nde hína che ruguy tee ha upévare águive ndéta hína che ñorãirõhára ruvicha, Joab rendaguépe. Ha ndajapóirõ péicha, Ñandejára ta che nupã.”   Péicha ombopyʼa peteĩ kuimbaʼe kuéra Judá guápe ha opavave, oĩ haguéicha, heʼika mburuvicha guasúpe ou haguã opa mburuvicha kuéra reheve.  Upérõ David ou jey ha oguahẽ ysyry Jordánpe. Umi Judá pegua katu oho Guilgálpe huguãitĩvo, ombohasa haguã chupe ysyry Jordán.  Ha Simí,  Guerá raʼy, Benjamín ñemoñaregua, ha Bahurim pegua, oho pyaʼe kuimbaʼe kuéra Judá pegua ndive, David ruguãitĩvo.  Omoirũ chupe 1.000 kuimbaʼe Benjamín pegua. Ha Sibá, Saúl róga pegua tembiguái, ha hendive 15 itaʼýra ha 20 hembiguái, oguahẽ Jordánpe David mboyve,  ha ohasa mboypýri oipytyvõ haguã David róga guápe pe ysyry jehasápe, ha péicha oñemoĩ porã haguã hendive. Ohasáta vove David ysyry Jordán, Simí ojayvy henondépe,  ha heʼi chupe: —Ajerure ndéve, che ruvicha guasu, reñembyesarái haguã che rembiapo vaikuégui, ajapo vaekue nde rehe, che ruvicha guasu resérõ guare Jerusaléngui. Ani nde pyʼaro che ndive,  che voi niko ahecha kuaáma ajapo vai hague, ha opa José róga guágui, che raẽvete asẽ rohuguaitĩvo, che ruvicha guasu.   Upérõ Abisai, Seruiá raʼy, heʼi: —Ndojejukái vaerãpa Simí, ojahéi haguére mburuvicha guasúre, Tupã oiporavo vaekuépe?   David katu heʼi: —Kóva ndahaʼéi hína pene ndive, Seruiá raʼy kuéra! Mbaʼérepa peñemoĩ che rehe? Koʼágã aikuaa porãma cheha Israel ruvicha guasu, ha upévare avave Israelgua nomano moʼãi ko árape.   Upéi oñeʼẽ Simeípe ha heʼi chupe nomano moʼãiha.   Osẽ avei huguãitĩvo Mefi-Bóset,  Saúl remineno. David osẽ guive ou jey peve, tesãi reheve, ndojepyhéiri, noikytĩri hendyva ha ndojoheivéi ijao.  Ha oúvo Jerusalénpe ohuguãitĩvo mburuvicha guasúpe, kóva heʼi chupe: —Mefi-Bóset, mbaʼérepa nderejúi raʼe che ndive?   Haʼe heʼi chupe: —Che rembiguái che mbotavy, che ruvicha guasu. Che karẽgui haʼe chupe ombyape haguã chéve che rymba vúrro ajupi haguã hiʼári ha aha haguã ne ndive.  Haʼe katu oñeʼẽ vai ndéve che rehe. Nde katu, che ruvicha guasu, peteĩ Tupã remimboúicha hína, ha rejapóta pe rejuhu porãvéva.  Ha opa che rogagua, che ru guio, ojejuka vaerã moʼã ramo jepe, opuʼã haguére nde rehe, nde che renói vaekue akaru haguã ne ndive ne mesápe. Mbaʼe piko che aipotave vaerã moʼã rejapo che rehe, che ruvicha guasu?   David heʼi chupe: —Topytánte péicha opa mbaʼe. Haʼéma kuri nde ha Sibá peñombojaʼo haguã umi yvýre.   Mefi-Bóset katu heʼi chupe: —Topytánte chupe opa mbaʼe. Chéve iporãma rohechávo ne resãiha reju jeývo nde róga guasúpe.   Barzilai  Galaad pegua katu, ou raʼe Rogelímgui omoirũ haguã mburuvicha guasúpe Jordán jehasápe, ha heʼi haguã chupe upépe imaitei paha.  Haʼe itujáma, oguereko 80 áño, ha David oĩ aja Mahanaímpe, omeʼẽ vaekue chupe opa mbaʼe oikotevẽva, ipira pire heta niko.  David heʼi upérõ Barziláipe: —Ejúna che ndive Jerusalénpe ha upépe añangarekóta nde rehe.   Barzilai katu heʼi chupe: —Ndaikove are moʼã véima ko, aha haguã koʼágã Jerusalénpe ne ndive, che ruvicha guasu,  arekóma niko 80 áño ha ndaheguasu véima chéve mbaʼeve haʼúva térã hayʼúva ha ndaikatu véima haʼe hépa térãpa ndahéi; ndaikatu véima avei ahendu umi kuimbaʼe térã kuña purahéi. Maerãpa aháta che pohýi rei ndéve, che ruvicha guasu?  Che niko ajúnte romoirũvo rehasa haguã ysyry Jordán, che ruvicha guasu, ha natekotevẽi remeʼẽ chéve mbaʼeve upévare.  Taha jeýnte na che távape amano ha añeñotỹ haguã che ru oñeñotỹ haguépe. Ha kóina ápe rereko, che ruvicha guasu, ambue ne rembijokuairã che raʼy Quimham. Toho ne ndive, che ruvicha guasu, ha ejapo hese pe rejuhu porãvéva.   David heʼi chupe: —Tou che ndive Quimham, ha ajapóta hese upe iporãvéva ndéve. Ha opa mbaʼe rejeruréva ameʼẽta ndéve.   Opavave ohasa Jordán mboypýri. Ha ohasa rire David, ohetũ Barziláipe ohokuévo. Upérõ Barzilai oho jey hógape.  David katu oho Guilgal gotyo, ha omoirũ chupe Quimham, opa Judagua ha mbytere Israelgua.  Upérõ opa Israelgua oho David rendápe ha heʼi chupe: —Mbaʼérepa ore ryvy kuéra Judagua oñemombaʼéta nde rehe, ore ruvicha guasu, ha haʼe kuérata umi ne moirũva, ndéve, nde rogagua ha mburuvicha kuérape rehasa haguã y Jordán mboypýri?   Umi Judagua heʼi Israel guápe: —Pe David haʼégui ore ñemoñaregua. Ha ndaipóri niko mbaʼérepa pende pochy. Oréve ngaʼu piko ore mongaru David, térã piko oime ore roipyhýva ore mbaʼerã?   Omano rire Saúl,  David ou jey Siclágpe ipuʼaka rire Amalec guáre,  ha upépe opyta mokõi ára.  Pe ára mbohapyhápe katu oguahẽ Saúl rekohágui peteĩ kuimbaʼe ijao soropa ha yvy iñakãre, mbaʼe mbyasýgui. Oguahẽvo David rendápe oñesũ ha ojayvy ombojávo isyva yvýre.  David oporandu chupe: —Mamóguipa reju? —Aju Israelgua rekohágui, heʼi pe kuimbaʼe.   —Mbaʼépa ojehu? Emombeʼu katu! —heʼi chupe David. —Ñane ñorãirõhára oguevi ha heta eterei ojejuka, heʼi pe kuimbaʼe. Omano avei Saúl ha itaʼýra Jonatán!   David heʼi chupe: —Mbaʼéichapa reikuaa omano hague Saúl ha itaʼýra Jonatán?   Haʼe heʼi: —Sapyʼa reínteko aime hína yvyty Guilbóape, ha ahecha Saúl ojekoha hína ikyse yvukúre ha umi filistéo kuéra ohupyty potáma chupe ikárro ñorãirõ megua ha ikavaju ári.  Upérõ haʼe omaʼẽ hapykuévo, ha che rechávo che renói. Añemboja ha aporandu chupe mbaʼépa oipota.  Oporandu chéve mávapa che, ha haʼe chupe Amalecguaha.  Upérõ ojerure chéve ajuka haguã chupe, ipytuhẽ asýma niko ha oikove gueteri.  Upévare ajuka chupe, ahecha kuaágui ndaikatu véitamaha oikove hoʼa rire. Upéi aipeʼa chugui iñakã rehegua jeguaita ha ipyapy rehegua, agueru haguã ndéve, che ruvicha.   Upérõ David ha umi omoirũva chupe omondoro ijao mbaʼe mbyasýgui,  ha hasẽ ha osapukái Saúl ha itaʼýra Jonatán manóre ha oguevi haguére Israelgua ha Tupã ñorãirõhára, ha ndoʼúi hikuái mbaʼeve kaʼaru pytũ meve.  Upéi David oporandu pe ñeʼẽ reruhárape: —Mamoguápa nde? —Okaragua, Amalecgua hína che, —heʼi haʼe.   —Ha mbaʼére remopuʼã raʼe nde po mburuvicha guasu, Tupã oiporavo vaekue rehe? —heʼi David.  Ha ohenói peteĩ iñirũme, ha heʼi chupe: —Ejuka kóvape! Haʼe oikutu pe Amalec guápe ha ojuka chupe,  David heʼi aja: —Nde reity nde ári ñemano. Nde voi ere kuri rejuka hague mburuvicha guasúpe, Tupã oiporavo vaekue.   David ohai ko purahéi jaheʼo Saúl ha itaʼýra Jonatán rehe,  ha heʼi oñemboʼe haguã umi Judá guápe. Ko purahéi jaheʼo ojehai Imarangatúva Kuatiápe.   Há, Israel, ogue ne mimbipa umi yvytýpe, hoʼávo upépe, umi kuimbaʼe pyʼa guasu!   Peteĩ tekove ahẽ Benjamingua, hérava Sebá, Bicrí raʼy, oĩ upérõ Guilgálpe. Ko Sebá ombohuguy raku umi tetã guápe opuʼã haguã David rehe, heʼívo: “Ñande ndajarekói mbaʼeve David, Jesé raʼy ndive! Jahapa katu ñande rógape Israelgua!”   Opa Israelgua ojei Davídgui oho haguã Sebá, Bicrí raʼy, ndive. Judagua katu, Jordán guive Jerusalén peve, oho huvicha guasu ndive.   David oguahẽ rire hóga guasúpe Jerusalénpe, ogueraha umi 10 ikuñáme  oheja vaekue oñangareko haguã hógare, ha oñangarekouka hese kuéra peteĩ ógape. Upépe oñangareko hese kuéra, ha ndoikovéi hendive kuéra. Upéicha haʼe kuéra opyta oiko upépe kuña kuéra imenaveʼỹvaicha, omano meve.   Upéi David heʼi Amasápe: —Embyaty kuimbaʼe kuéra Judá guápe ha mbohapy ára haguépe eju koʼápe hendive kuéra.   Amasá oho ombyatývo chupe kuéra, ha oiko mbegue. Ohasa umi mbohapy ára ha ndoúi gueteri.  Upérõ David heʼi Abisaípe: —Sebá ñane mbyaivéta hína Absalóngui. Emyakã che ñorãirõhára kuérape ha emuña chupe ani oike jepe peteĩ táva guasúpe ikorapy jerévape, ha okañy ñande hegui.   Joab irũ nguéra, ceretéo ha peletéo kuéra mburuvicha guasúre oñangarekóva, ha umi ñorãirõhára ipyʼa guasuvéva reheve, osẽ Jerusaléngui Abisai ndive, Sebá muñávo.  Oĩmarõ hikuái pe ita guasu ypýpe Gabaón pegua, Amasá ohuguãitĩ chupe kuéra. Joab oguereko ijehe ijao ñorãirõrã, ikuʼa jopyhágui osãingo ikyse puku hyrúpe; ohekýi haguã omyatãnte vaerã iguy gotyo.  Joab ipojái ipo akatúpe Amasá rendyváre ohetũ haguã chupe ha heʼi: —Mbaʼe teko che rykeʼy, ne resãintepa?   Amasá nomaʼẽi pe kyse puku Joab oguerekóvare. Upeichaháguinte Joab oikutu chupe hyépe, ha Amasá ryekue oñehẽmba yvýre. Upepete voi Amasá hoʼa omano, tekotevẽʼỹre Joab ombojoʼave chupe. Upéi Joab ha ityvýra Abisai oho hapére omuñávo Sebá, Bicrí raʼýpe.  Upérõ peteĩ umi Joab irũ nguérava oñemoĩ Amasá retekue ykére ha heʼi: —Oĩva Joab ha David ndive, toho Joab rapykuéri!   Amasá retekue katu oĩ pe tape mbytépe, huguypa hína; ha pe kuimbaʼe ohechávo opavave opytaha upépe, omoĩ pe Amasá retekue tape yképe ha ojahoʼi peteĩ ahojápe, ohecha kuaa niko opa oguahẽva opytaha oñemboʼy ijykére.  Omboyke rire chupe upe tapégui, ohasapa umi ohóva Joab rapykuéri omuñávo Sebápe.   Sebá ohasa opa Israel ñemoñaregua rupi, oguahẽ meve upe táva Abel-Bet-Maacá héravape. Ha opa Bicrí ñemoñare oñembyaty ha oike hendive upe távape.  Joab irũ nguéra oguahẽvo Abel-Bet-Maacápe, omopuʼã hikuái yvy korapy jerére ondyry haguã pe távare, ha upéi opavave oñehaʼã oity haguã yvýre pe korapy jere yvate.  Upeichahágui, peteĩ kuña itekovéva osapukái pe táva korapy jere yvate ári guive: —Pe che rendumi, pe che rendumína! Peje Joábpe toñembojami, añeʼẽse hendive.   Joab oñemboja ha pe kuña oporandu chupe: —Nde piko hína Joab? —Che haʼe, —heʼi Joab. Pe kuña heʼi chupe: —Rehendúpa ko ne rembiguái ñeʼẽ? —Ahendu, —heʼi haʼe.   Pe kuña heʼi jey: —Ymave ojeʼémi vaekue: “Oikuaaséva peteĩ mbaʼe, toporandu Abélpe.” Ha péicha oñemoĩ hekópe upe mbaʼe.  Ore táva hína umi heko kirirĩve ha jeroviahavéva rehegua oĩva Israélpe. Ha peteĩ umi itenondevéva rehegua! Nde katu rehundise reína ore hegui. Mbaʼérepa rehundise ko táva Ñandejára mbaʼéva?   Joab heʼi chupe: —Mbaʼeveichavérõ! Ndohasái voi kuri che akãre ahundívo pende táva.  Ndapévai hína upe roipotáva. Oĩ peteĩ kuimbaʼe Efraín ñemoñaregua hérava Sebá, opuʼã vaekue David rehe. Pemeʼẽ chéve upéva ha aháta pende távagui. —Romombóta ndéve iñakãngue ko korapy jere yvate ári guive, heʼi chupe upe kuña.   Upe vove upe kuña oho omoñemoĩ peteĩ ñeʼẽme umi táva guápe. Oñakãʼo hikuái Sebápe ha omombo Joábpe iñakãngue. Upérõ Joab heʼi oñembopu haguã turu ojeho haguã upégui. Opavave ojei pe távagui ha peteĩ-teĩ oho jey hóga gotyo. Joab katu oho jey Jerusalénpe oñeʼẽ haguã David ndive.   Joab opyta opa ñorãirõhára Israelgua ruvicha ramo. Benaías, Joiadá raʼy katu, omyakã ceretéo ha peletéo kuérape.  Hadoram, mburuvicha oporohenóiva tembiaporã. Ha Josafat, Ahilud raʼy, David pytyvõhára.  Sevá pe mbaʼe haihára, Sadoc ha Abiatar katu, paʼi kuéra.  Irá, táva Jaír pegua, paʼi avei, David oiporavóva ipaʼirã. David oikovérõ, ou peteĩ ñembyahýi guasu hiʼaréva 3 áño pukukue. Upérõ David oporandu Tupãme  ha haʼe heʼi chupe: “Pe ñembyahýi ou Saúl ha hogagua kuéra ojuka haguére Gabaón guápe.”   David ohenói Gabaón guápe ha oñeʼẽ hendive kuéra. (Gabaongua ndahaʼéi Israelgua; haʼe peteĩ aty uvei opytáva gueteri amorréo kuéragui; Israelgua oñoñeʼẽ meʼẽ vaekue hendive kuéra;  Saúl katu ohundise moʼã chupe kuéra, ohayhúgui hekopeʼỹ Israel ha Judá guápe).  David oporandu chupe kuéra: —Mbaʼépa ikatu ajapo pende rehe? Mbaʼéichapa ikatúta amyengovia peẽme pe ivaíva ojejapo vaekue pende rehe, ikatu haguã pehovasa Ñandejára retãme.   Gabaongua heʼi chupe: —Ndahaʼéi pláta hína pe ohepymeʼẽ vaerã oréve Saúl ha hogagua kuéra, ha ndoroipotái avei omano avave Israelgua. David heʼi chupe kuéra: —Peje upéicharõ mbaʼe peipota ajapo pende rehe.   ha oiporiahurereko Mefi-Bóset, Jonatán raʼy ha Saúl reminenópe, imanduʼávo pe ñeʼẽre omeʼẽ vaekue Jonatánpe, haʼe kuéra oñoñeʼẽ meʼẽrõ guare.   Rispá, Aiá rajy, imemby vaekue Saúlgui mokõi kuimbaʼe, hérava Armoni ha Mefi-Bóset; umívape David omyakãsã; ha Merab,  Saúl rajy, imemby vaekue 5 kuimbaʼe, Adriélgui, upéva Barzilai Mehola pegua raʼy; umívape avei David omyakãsã,  ha omeʼẽ umi 7 Gabaón guápe, ha haʼe kuéra ojuvy umívape yvytýpe, Ñandejára renondépe. Upéicha omano oñondive umi 7, umi seváda ñemonoʼõ ára tenonde guápe.   Upérõ Rispá, Aiá rajy, oñemonde ao vosakuépe, ombyasývo chupe kuéra ha ojeity peteĩ ita guasu ári. Upépe opyta seváda ñemonoʼõ ñepyrũ guive, oguahẽ meve pe ama, ha ndohejái yryvu oñemboja umi tetekuére arakue térã tymba ñarõ pyharekue.   Oñemombeʼúvo Davídpe upe ojapo vaekue Rispá, Saúl kuñangue,  oho ha ombyaty Saúl ha itaʼýra Jonatán kãnguekue, oguerekóva umi Jabés Galaadgua pegua. Haʼe kuéra oñomi vaekue umi tetekue táva Bet-Sán héravagui, filistéo kuéra omosãingo haguépe chupe kuéra ojukárõ guare Saúlpe ñorãirõme yvyty Guilboa  guápe.  Upérõ David oguerahauka Saúl ha Jonatán kãnguekue ha ombyatyka umi ojejuvy vaekue retekue.  Ha oñotỹ hikuái Saúl ha Jonatán kãnguekue, Saúl ru Quis oñeñotỹ haguépe, táva Selá héravape, Benjamín yvýpe. Opa mbaʼe ojejapo David heʼi haguéicha. Upe rire Ñandejára ohendu umi ñemboʼe ojejapóva tetã guáre.   Filistéo kuéra osẽ jey oñorãirõvo Israelgua ndive. Upérõ David ha mburuvicha kuéra osẽ oñorãirõvo hendive kuéra. David ikaneʼõ eterei,  ha peteĩ kuimbaʼe hete rusúva hérava Isbi-Benob ojukase moʼã chupe. Ikyse yvuku ipohyive 30 kílogui ha ikuʼáre oguereko peteĩ kyse puku pyahu.  Upérõ Abisai, Seruiá memby, oho oipytyvõ Davídpe, ondyry pe filistéore ha ojuka chupe. Upe rire David irũ nguéra omeʼẽka chupe iñeʼẽ, nosẽ moʼã veimaha ñorãirõháme hendive kuéra, ani haguã ogue Israel resapeha.   Upéi oiko jey ñorãirõ filistéo kuéra ndive upe héravape Gob. Upérõ Sibecai, husatíta, ojuka peteĩ kuimbaʼe Saf héravape; upéva, kuimbaʼe hete rusúva ñemoñare.  Ha ambue ñorarirõme filistéo kuéra ndive, Góbpe avei, Elhanán, Jaír raʼy, Belén pegua, ojuka Goliátpe, upe Gat pegua; upéva kyse yvuku ýva ipuku ha ipoguasu pe yvyra ojeporúva poyvi ojepyaha haguãicha.   Gátpe oiko avei ñorãirõ. Upépe oĩ kuimbaʼe hete pukúva, ikuã 6 peteĩ-teĩ ipópe ha ipysã 6 peteĩ-teĩ ipýpe, 24 hetakue. Upéva avei kuimbaʼe hete rusúva ñemoñare.  Haʼe ojapoʼi Israel guápe, ha heʼi: “Mávaiko oñorãirõse che ndive?” Ojuka chupe David sovríno Jonatán, Simá raʼy.  Koʼã irundy kuimbaʼe hete rusúva, Réfah Gat pegua ñemoñare vaekue, ha omano David ha hembiguái kuéra po rupi. David opurahéi Ñandejárape, haʼe oipysyrõ ramo guare chupe Saúl ha opa hese ijaʼeʼỹva pógui.  Heʼi upéicha: “Che Jára, che moʼãhára, kyhyjeʼỹre aikohápe, jejopy vaihágui che peʼáva,   che Tupã, Itakua akañyháme, che rete moʼãha, che pysyrõva pyapy mbaretépe, che róga yvatete kyhyjeʼỹre aikohápe, che rundiséva pógui che pysyrõva.   Añemboʼe Ñandejárape, chupe jaropurahéi vaerã. Haʼe, che peʼa umi che rayhuʼỹvagui.   Ñemano ojerepa che rehe, mbaʼe vai ysyrýicha ou che ári.   Pe mano iñuhãme che reity, ha upépe añeñapytĩ suʼu!   Vaípe ajecha ha Ñandejárape asapukái. Chupe ajerure che pytyvõ haguã. Tupao guive che rendu, ijapysápe oguahẽ che remiandu.   Upérõ hatãite yvy oryrýi, ha yvága pyenda jepe ovava, Tupã ipochy vaígui oityvyro.   Itĩgui osẽ tatatĩ, ijurúgui tata rendy, tatapỹi opa rupi isarambi!   Pe poyvi ojahoʼíva yvága oipeʼa ha oguejy. Ipy guýpe oĩ arai anambusu!   Ojupi ha oho tekove ipepóva ári. Yvytu pepo ári ojehecha oveve oho.   Pytũme oñeñuãmba, arai ypytũ ýgui henyhẽva hese ojere.   Peteĩ mbaʼe rendy otiripáva, osẽ haʼe oĩhágui, ha oky tatapỹi rendy!   Tupã, yvatete oĩva yvágagui oñehenduka ára sunúicha,   ihuʼýicha opoi ára vera, che rehe ijaʼeʼỹvape omboguevi sarambikuépe,   Ñandejára hatã osapukái, yvytu hatã oipeju, y kuéra oguevi ha opyta hendague, yvy rugua opyta ojekuaa.   Tupã oipyso chéve ipo ha che rupi, ysyry pypukúgui che renohẽ,   che peʼa umi kuimbaʼe imbaretévagui, che rehe ijaʼeʼỹva che hegui imbareteve.   Okáre che renohẽ, che rayhúgui che renohẽ jejopy vaígui.   Che renohẽ akyhyjeʼỹ haguãme, haʼe che rayhúgui che peʼa!   Che reko potĩgui Ñandejára omyengovia chéve,   che niko Ñandejára rapére aguata, Tupã rehe ndajahéiri arakaʼeve!   Che ñeʼãme areko opa hembiapoukapy, arakaʼeve ndajeíri hembipotágui!   Teko potĩ asýpe aguata henondépe, teko añágui mombyry aiko.   Ñandejára omyengovia chéve che reko potĩ haguére.   Nde che Jára, heko jeroviaháva ndive nde reko jeroviaha, nde reko potĩ asy, heko potĩ ndive,   Imboriahúvape reipeʼa ivaívagui, ojejapóvape remotĩ.   Reipysyrõ umi heko mirĩvape, ha umi itĩ puʼãvape reity yvýre.   Ñandejára, nde hína upe che resapéva. Tupã, nde upe iñypytũha chéve remyesakãva.   Che pytyvõ rupi andyrýne che rehe ijaʼeʼỹvare, ha itáva korapy jere ári ajapyharáne.   Tupã rape ndaipóri ojoavyha. Jarovia kuaa upe Ñandejára heʼíva ojapotaha. Tupã oñangareko umi hendápe oguahẽvare.   Mávapa Tupã, ndahaʼéirõ nde, che Jára? Oĩpa ambue tupã ikatúva ñane moʼã?   Tupã upe che mbopyʼa guasúva haʼe che mboheko potĩva,   upe guasúicha che mokyreʼỹva, ha yvate aĩ ramo che jokóva,   che mbokatupyrýva ñorãirõme, ha che mombarete aipepy haguã huʼy poiha vrónse.   Nde upe che moʼãva ha jejopy vaígui che peʼa, ha nde pyʼa porãgui che myakã rapuʼã.   Rembovevýi che raperã, ha nderehejái che pysyrỹi.   Amuña che rehe ijaʼeʼỹvape ha ahundi chupe kuéra, ha ahundipaite rire ae aju jey.   Aity yvýre chupe kuéra ha amyanguʼipaite! Nopuʼãvéi ha ahasa hiʼári kuéra!   Nde che mombarete ñorãirõháme; umi opuʼãvape remokarapã che renondépe,   che renondégui oguevi che rehe oñemoĩva, upéicha ahundi che rehe ijaʼeʼỹvape.   Osapukái hikuái oñepytyvõ haguã chupe kuéra, ndaipóri avave ohendúva. Tupãme osapukái hikuái, haʼe nopenái hese kuéra.   Amyanguʼi chupe kuéra yvykuʼi raʼỹicha, tuju tapépe guáicha hese kuéra apyrũmba!   Nde, che retãgua ñorãirõgui che peʼa, tetã nguéra ruvichárõ che moĩ, ha tapicha aikuaaʼỹva oiko che rembiguáirõ.   Maymávante che mombaʼe, che rendúvo, ojapo upe haʼéva,   tetã ambuegua ipyʼa kangypa, ha oryrýi osẽvo ikañyhágui.   Toikove Ñandejára, che pytyvõhára. Toñemombaʼe Tupã che peʼáva ivaívagui!   Haʼe hína Tupã omyengoviáva umi che muñávape, ha omoĩ che poguýpe tetã nguéra.   Haʼe che peʼa che rehe ijaʼeʼỹvagui, umi che rehe opuʼã vaekuégui. Nde, che Jára, che peʼa kuimbaʼe ipochy vaívagui!   Romombaʼéne opa rupi, ha nde réra aropurahéine Tupã.   Nde remeʼẽ ipuʼaka haguã ñorãirõme opavavére, upe mburuvicha guasu reiporavo vaekuépe, ha opa ára mborayhu rehechauka David ha iñemoñarépe.” Koʼãva vaekue David ñeʼẽ paha: David, Jesé raʼy, kuimbaʼe Tupã ohupi vaekue yvate, mburuvicha guasu, Tupã Jacob Jára, oiporavo vaekue, Israel purahéi opurahéi reʼẽ vaekue, heʼi kóicha:   Ñandejára Espíritu oñeʼẽ che rupi; iñeʼẽ oĩ che jurúpe.   Tupã Israel Jára oñeʼẽma, Israel moʼãhára heʼi chéve: upe oisãmbyhýva yvypórape oiporúvo po joja, upe oisãmbyhýva, Tupãme omombaʼévo,   haʼéta koʼẽtĩ sakãicha, ha kuarahy rendýicha peteĩ ára ijaraiʼỹvape, omoheñóiva kapiʼi rovyũ oky rire.   Upévare che ñemoñare oguapy hatã, Tupã ári oñemopyenda, haʼe niko omeʼẽ chéve iñeʼẽ ára paveʼỹmeve guarã, hekoitépe oĩva ha oñeñongatu porãva, haʼe che myakã rapuʼãmbaite, ha haʼe rupi oiko opa mbaʼe aipotáva.   Ha opa umi mbaʼe vai apoha, haʼéta ñuatĩcha ytýpe oñemombóva, avave hese kuéra ipojaiʼỹva.   Hese kuéra ojepoko fiérro térã kyse yvukúpe mante, ha oñemombo tatápe, okaipa haguã.   Koʼãva hína David ñorãirõhára ipyʼa guasuvéva réra: Is-Bóset, hacmoníta, umi mbohapy kuimbaʼe ipyʼa guasuvéva ruvicha; peteĩ jey ojuka ikyse yvukúpe 800 kuimbaʼe.   Hapykuéri ou Eleazar, Dodó pe ahohíta raʼy, upéva peteĩ umi mbohapy ipyʼa guasuvévagui. David ndive oĩ Pas-Damim héravape, filistéo kuéra ijatýrõ guare upépe ñorãirõrã, ha Israelgua oguevírõ guare.  Haʼe katu opyta hatã upépe ha ojuka heta eterei filistéope, ijyva kangypa peve. Upe árape Ñandejára ohundiete filistéo kuérape. Upéi umi ñorãirõhára oho Eleazar ndive oñemombaʼe haguã umi mbaʼe filistéo oheja vaekuére.   Eleazar rire ou Samá, Agué raʼy, araríta. Filistéo kuéra ijatýrõ guare upe Lehi héravape, peteĩ kumandatýpe, Israelgua oguevi chugui kuéra.  Samá katu opyta upépe ha omboguevi filistéo kuérape. Upe árape Tupã ohundiete filistéo kuérape.   Peteĩ jey oiko aja kóga ñemonoʼõ, mbohapy umi 30 ipyʼa guasuvéva apytégui oho pe ita guasúpe ojotopa haguã David ndive oĩva Adulam itakuápe. Filistéo ñorãirõhára kuéra oñemohenda raʼe Refaim ñúme.  David oĩ táva mbaretépe, ha peteĩ filistéo kuéra aty katu oĩ Belénpe.  Ha David heʼi: “Hayʼusetépa pe ykuágui oĩva Belén rokẽme!”   Upérõ umi mbohapy kuimbaʼe pyʼa guasu oike filistéo kuéra rekohápe, ha oguenohẽ y pe ykuágui oĩva Belén reikehápe ha ogueraha Davídpe. David katu ndoyʼuséi, ha oñohẽ pe y, mbaʼe ikuaveʼẽmby ramo Ñandejárape,  heʼívo: “Ani ágã Ñandejára oheja haʼu ko y! Haʼéne haʼúrõ guáicha koʼã kuimbaʼe ruguy, omoĩ vaekue hekove ogueru haguã chéve!” Ha ndoyʼúi. Ko mbaʼe imombeʼupyrã ojapo umi mbohapy kuimbaʼe pyʼa guasu.   Abisai, Joab ryvy ha Seruiá memby, vaekue umi 30 kuimbaʼe pyʼa guasu ruvicha. Peteĩ jey ondyry 300 kuimbaʼére ikyse yvukúpe ha ojuka chupe kuéra. Upéicha herakuã guasu umi 30 apytépe,  ha ojupi yvateve chugui kuéra, oikóvo huvicha kuéra. Umi mbohapy kuimbaʼe pyʼa guasúpe katu nombojojái.   Benaías, Joiadá raʼy, táva Cabseel pegua, kuimbaʼe pyʼa guasu vaekue ha ojapo heta imombeʼupyrã. Haʼe pe ojuka vaekue umi mokõi Ariel raʼýpe, Moab pegua. Peteĩ jey, roʼy rypyʼa jave, oguejy peteĩ yvykuápe ha upépe ojuka peteĩ león.  Ojuka avei peteĩ Egiptogua hete rusúvape, oguahẽva chupe kyse yvuku reheve. Benaías ondyry hese peteĩ yvyra ipópe, oipeʼa ipógui ikyse yvuku ha pype ojuka chupe.  Ko Benaías Joiadá raʼy rembiapokue, omoherakuã guasu chupe umi 30 kuimbaʼe pyʼa guasu apytépe;  ha ojupi yvateve chugui kuéra, umi mbohapy tenonde guápe katu nombojojái. David omoĩ chupe umi kuimbaʼe chupe omoirũva ruvichárõ.   Umi 30 kuimbaʼe pyʼa guasu apytépe oĩ: Asael, Joab ryvy; Elhanán, Dodó raʼy, Belén pegua;  Samá Harod pegua; Elicá, Harod pegua avei;  Heles, paltíta; Irá, Iqués raʼy, Tecoa pegua;  Abiézer, Anatot pegua; Sibecai, Husah pegua;  Salmón ahohíta; Maharai, Netofá pegua;  Héled, Baaná raʼy, Netofá pegua avei; Itai, Ribai raʼy, Guibeá pegua, oĩva Benjamín yvýpe;  Benaías, Piratón pegua; Hidai, ysyry Gaas pegua;  Abí-Albón ku arbatíta; Azmávet, Bahurim pegua;  Eliahbá ku saalboníta; Jasén raʼy kuéra; Jonatán;  Samá ku araríta; Ahiam, Sarar raʼy, avei araríta;  Elifélet, Ahasbai raʼy, Maacá pegua; Eliam, Ahitófel raʼy, Guiló pegua;  Hesrai, Carmel pegua; Paarai, arbíta;  Igal Natán raʼy, Sobá pegua; Baní, Gad pegua;  Sélec, Amón pegua; Naharai, Beerot pegua, Joab, Seruiá memby, pytyvõha;  Irá, Jatir pegua; Gareb, Jatir pegua avei;  ha Urías, hitíta. Oñondivepa 37. Ñandejára ipochy rendy jey Israelgua kuéra ndive ha omopuʼã Davídpe hese kuéra omoingévo iñakãme oipapa haguã Israel ha Judagua.  Upérõ David heʼi mburuvicha Joábpe, omoirũva chupe: —Tereho opa Israel ñemoñaregua rupi, Dan guive Beerseba peve, ha eipapa mbovýpa oĩ tetãgua aikuaa haguã.   Joab katu heʼi mburuvicha guasúpe: —Tupã nde Jára, che ruvicha guasu, tomboheta hetãgua 100 jevyve koʼagãguágui, ha tereikove rehecha haguã, opáichavo, maerã piko reipapase chupe kuéra che ruvicha guasu?   David katu ndoikuaaséi mbaʼeve ha heʼi Joab ha mburuvicha kuérape oipapa haguã opavavépe. Upévare Joab ha mburuvicha kuéra oho oipapávo Israelgua.  Ohasa hikuái ysyry Jordán mboypýri ha oñepyrũ táva Aroer ha pe táva rupi oĩva ñu mbytépe, Gad ha Jazer gotyo.  Upégui oho hikuái Galaad ha Cadés gotyo, hitíta retãme. Upégui ohasa Dánpe ha Dángui ojere Sidón rupi.  Upe rire oho táva guasu Tiro gotyo ha opa hevéo ha cananéo kuéra távape, osẽ meve Judá yke yvy gotyo Beersébape.  Ohasa hikuái opa rupi upe tetã pýre 9 mése ha 20 árape ha oguahẽ Jerusalénpe.  Joab omeʼẽ mburuvicha guasúpe upe kuatia oĩháme umi ojepapa vaekue réra, ha oĩ Israélpe 800.000 kuimbaʼe oĩva oho haguãicha ñorãirõháme, ha Judápe 500.000.   David katu ohecha kuaa ojapo vai hague oipapaukávo tetã guárape, ha heʼi Ñandejárape: —Ivaíva niko ajapo. Ajerure ndéve Ñandejára, reheja rei haguã chéve, che rembiapo vaikue. Che tavýgui niko péicha ajapo.   Upe ára ambuépe, David opuʼã rire, Ñandejára heʼi maranduhára  Gádpe, mbaʼe rechahára  ombaʼapóva David peguarã, ha heʼi chupe:  “Tereho David rendápe ha ere chupe toiporavo peteĩ koʼã mbohapy mbaʼégui, ha che ajapóta upe haʼe oiporavóva.”  Gad oho David rendápe ha oporandu chupe: —Mbaʼépa reipotave: 7 áño ñembyahýi ne retãme, mbohapy mése reiko rekañy umi ne muñávagui, térã mbohapy ára mbaʼasy asãi ne retãme? Eiporavo koʼágã aha haguã amombeʼu che mbouharépe.   Ha David heʼi Gádpe: —Ajecha vai eterei aína. Opáichavo, iporãve jaʼa Ñandejára ipyʼa porãitéva pópe, jaʼa rangue yvypóra pópe.   Upérõ Ñandejára omondo mbaʼasy asãi Israélpe upe pyhareve guive ára mbohapyha peve ha omano Dan guive Beerseba peve 70.000 tapicha.  Ñandejára remimbou  ohundítama hína Jerusalén, ha upévo Ñandejára omaʼẽ ha ombyasy pe ojapóva. Heʼi pe hemimboúpe: “Iporãmante, anive reporojuka!” Upe jave Ñandejára remimbou oĩ hína Arauna jebuséo ojykyihápe trígo.  Ha David ohechávo pe Ñandejára remimbou oporojukávape hína, heʼi Ñandejárape: Che niko pe ajapo vaekue ivaíva! Haʼe kuéra piko mbaʼe ojapo? Che nupãna chéve ha che róga guápe!   Upe árape voi Gad oho David rendápe ha heʼi chupe omopuʼã haguã peteĩ altar Ñandejárape upe Arauna ojykýi haguépe trígo.  Upérõ David ojapo pe Ñandejára heʼikáva chupe Gad rupi.  Arauna omaʼẽ mombyry hína, ha ohecha David ha hembijokuái kuéra ouha haʼe oĩha gotyo. Upérõ Arauna osẽ David ruguãitĩvo ha ojayvývo henondépe,  heʼi chupe: —Mbaʼére piko che ruvicha guasu reju hína ne rembiguái rendápe? David heʼi: —Ajoguase nde hegui pe yvy rejykyihápe trígo, amopuʼã haguã upépe peteĩ altar Tupãme, opa haguã ko mbaʼasy asãi ñane retãme.   Ha Arauna heʼi chupe: —Ereko katu ne mbaʼerã che ruvicha guasu pe iporãvéva ndéve ha eikuaveʼẽ mymbahapy.  Kóina ápe umi guéi upevarã. Pe mbaʼe jykyiha ha umi yugo ikatu reiporu jepeʼarã.  Ndéve che ruvicha guasu ameʼẽmba! Arauna heʼi avei chupe: —Hángaʼu che ruvicha guasu, ikatu rembopochy jera Tupã nde Járape!   David katu heʼi chupe: —Iporã niko upe eréva. Ajoguáta mante niko nde hegui, ha ameʼẽ ndéve hepykue hese. Naiporãi niko aikuaveʼẽ Ñandejárape mymbahapy upe oñemeʼẽ rei vaekue chéve. Upéicha David ojogua upe yvy ha umi guéi 50 pláta pehẽnguére,  ha upépe omopuʼã altar Ñandejárape ha oikuaveʼẽ mymbahapy ha mymbajuka  joajurã. Upérõ Ñandejára ohendu pe ñemboʼe ojejapóva tetãgua rehe ha ojei Israélgui pe mbaʼasy asãi. Koʼã mbaʼe rire, David oporandu Ñandejárape: —Ikatúpa aha peteĩ táva Judá guávape? Ñandejára heʼi chupe: —Ikatu. David oporandu: —Mávape piko? Heʼi chupe: —Hebrónpe.   David oho upépe mokõive hembireko ndive: Ahinóam Jezreelgua ha Abigail, Nabal Carmel rembirekore.  Ogueraha avei iñirũ nguéra hogagua kuéra ndive ha opyta hikuái Hebrón pegua táva kuérape.  Upéi oguahẽ kuimbaʼe kuéra Judagua ha omoingo hikuái Davídpe Judá ruvicha guasúrõ. Oñemombeʼúvo Davídpe Jabés Galaad pegua kuimbaʼe kuéra oñotỹ hague Saúlpe.   David omondo hembijokuái heʼi haguã chupe kuéra: “Ñandejára ta pende rovasa pejapo haguére iporãitéva pende ruvicha Saúl rehe, peñotỹvo chupe.  Ha Ñandejára ta ipyʼa porã avei pene ndive. Che katu che pyʼa porãta pene ndive ko pejapo vaekuére.  Ha koʼágã peñemokyreʼỹke ha ta pende pyʼa guasu. Omano ramo jepe pende jára Saúl, Judá ñemoñaregua che poravóma huvicha guasurã.”   Ner raʼy Abner katu, Saúl ñorãirõhára ruvicha, ogueraha Saúl raʼy Is-Bóset héravape, Mahanaímpe,  ha upépe omoĩ chupe Galaad, Guesurí, Jezreel, Efraín, Benjamín ha opa Israel pegua ruvicha guasúrõ.  Is-Bóset oñepyrũrõ oisãmbyhy Israélpe, oguereko 40 áño, ha oisãmbyhy mokõi áño. Judá ñemoñaregua katu oguereko mburuvicha guasúrõ Davídpe.  Upéicha David oiko Judá ruvicha guasúrõ 7 áño ha 6 mes ha itáva guasu vaekue Hebrón.   Abner osẽ upérõ Mahanaímgui Gabaónpe, Is-Bóset ñorãirõhára ruvicha guasúrõ.  Joab Seruiá memby, ha David ñorãirõhára kuéra katu osẽ Hebróngui ha ojotopa hikuái Abnergua ndive upe ykua guasu ykére oĩva Gabaónpe. Mokõive oñemohenda upépe: peteĩ oñemohenda pe y ryru guasu ykére ha ambue oñemoĩ hovái.  Upérõ Abner heʼi Joábpe: —Tosẽ oñorãirõvo mitã rusu kuéra ñande rovake. —Tosẽ katu, heʼi Joab.   Is-Bóset ñorãirõháragui osẽ 12 kuimbaʼe ha 12 David ñorãirõháragui.  Peteĩ-teĩ ojapyhy iñakãgui hovái guápe ha oikutu chupe ijyképe. Ha péicha peteĩ hýupe hoʼa omano opavave. Upévare upe tenda oĩva Gabaónpe oñembohéra Helcat-Hasurim.  Oñenõrãirõ mbarete upe árape ha David ha iñorãirõhára ipuʼaka Abner ha iñorãirõhárare.  Upépe oĩ umi mbohapy Seruiá memby: Joab, Abisai ha Asael. Asael oñani ramo ñúre, guasúicha iñakuã,  ha osẽ omuña Abnérpe, ndohejaséigui okañy.  Abner omaʼẽ hapykuévo ha heʼi: —Nde niko raʼe Asael! —Ha che hína, —heʼi haʼe.   Upérõ Abner heʼi chupe: —Che rejápe ha anive che muña! Iporãve reñemombaʼe peteĩ tembiguáire ha reipeʼa chugui opa mbaʼe ogueraháva. Asael katu ndoikuaaséi mbaʼeve ha omuñánte chupe.  Abner heʼi jey chupe: —Anivéke che muña. Cháke roitýta yvýre! Ha upéi mbaʼépa haʼéta nde rykeʼy Joábpe?   Asael katu ndojeiséi chugui ha Abner oikutu chupe hyépe ikyse yvuku apỹi tapykue guápe ha pe yvyra hakua ohasa hye rupi ha osẽ ijapére. Asael hoʼa omano upepete. Ha opa umi oguahẽva omano haguépe Asael, opyta omaʼẽ hese.  Joab ha Abisai katu omuñave ohóvo Abnérpe. Kuarahy oikévo oguahẽ hikuái Amá yvytýpe, oĩva Guíah renondépe, yvy ojeikoʼỹha Gabaón pegua rapépe.  Upépe umi Benjamingua oñembyaty Abner ndive ha oñemohenda hikuái ñorãirõrã peteĩ yvyty ruʼãme.  Upémarõ Abner osapukái Joábpe: —Ndopa moʼãvéi piko ko jejuka guasu? Nderehecha kuaái piko oguerutaha pochy tuichave? Arakaʼe piko eréta ne irũ nguérape omuñaveʼỹ haguã ipehẽngue kuérape?   Ha Joab heʼi chupe: —Ñandejára rérape haʼe ndéve: ne reñeʼẽi rire péicha, che irũ nguéra omuña vaerã moʼã ipehẽngue kuérape koʼẽmba peve.   Upéi Joab heʼi oñembopu haguã turu, ha opavave opyta; nomuñavéi Israel guápe ha noñorãirõvéi hendive kuéra.  Abner ha iñirũ nguéra oguata ñu Arabá peve pe pyhare pukukue, ohasa Jordán mboypýri ha pe Bitrón pukukue rupi oguahẽ Mahanaímpe   Joab katu nomuñavéi Abnérpe, ombyaty iñirũ nguéra ha oipapa. Ojuhu omano hague 19 mburuvicha David irũ nguérava, ha Asael.  David ndivegua katu ojuka raʼe 360 kuimbaʼe Benjamingua ha Abner ndive guápe.   Upéi Asael retekue ojereraha ha oñeñotỹ Belénpe itúva ykére. Joab ha iñirũ nguéra oguata pe pyhare pukukue ha koʼẽmba vove oguahẽ hikuái Hebrónpe. Saúl rogagua ha David rogagua oñorãirõ are oñondive. David pegua imbareteve ohóvo, Saúl pegua katu ikangyve.   David raʼy kuéra Hebrónpe oĩrõ guare, koʼãva: ijypykue Amnón, Ahinóam Jezreel pegua memby;  pe mokõiha Quilab, Abigail, Nabal Carmel pegua rembirekore memby; mbohapyha Absalón, Maacá Guesur ruvicha guasu Talmai rajy, memby;  irundyha Adonías, Haguit memby; 5ha Sefatías, Abital memby;  6ha Itream, Eglá, David rembireko, memby. Opa koʼãva heñói David oĩ ramo Hebrónpe.   Saúl ha David rogagua oñorãirõ aja oñondive, Abner oñemombareteve ohóvo Saúl rogagua apytépe.  Saúl oguereko vaekue peteĩ kuña hérava Rispá, Aiá rajy; ko kuña ndive oiko Abner. Upévare Is-Bóset ipochy Abnérpe ha heʼi chupe: —Mbaʼérepa reñeno che ru kuñangue ndive?   Abner ipochy eterei Is-Bóset ndive ha heʼi chupe: —Che piko peteĩ jagua umi Judá rehegua mbaʼe? Che añorãirõ nde ru Saúl, hogagua ha iñirũngue rehehápe ha noromeʼẽi David pópe, ha piko nde che rova api aipo aiko haguére pe kuña ndive?  Tupã ta che nupã ndajapói ramo Davídgui upe Tupã heʼi vaekue ojapotaha chugui,  aipeʼávo iguapyhágui Saúl  róga guápe ha amboguapývo Davídpe Israel ha Judá guapyhápe, Dan guive Beerseba peve!   Is-Bóset okirirĩ itáicha Abner renondépe okyhyjégui chugui.  Abner katu omondo hembijokuái David rendápe ha heʼika chupe: “Máva mbaʼépa ko tetã? Ñañemoĩna peteĩ ñeʼẽme: che añehaʼãta ikatu haguã opa Israelgua oñemoĩ nde ykére.”   David heʼika chupe: “Jajapóta péicha rejapo ramo ko haʼéva ndéve: ani reju che rendápe reruʼỹre Saúl rajy Mical.”   David omondo avei hembijokuái Is-Bósetpe ha heʼika chupe: “Emeʼẽ chéve che rembireko Mical; hese niko amenda vaekue 100 filistéo apiʼo pirekuére.”   Upérõ Is-Bóset oipeʼauka iména Paltiel, Lais raʼýgui;  iména hasẽ ohóvo hapykuéri ha omoirũ chupe Bahurim peve. Upépe Abner heʼi chupe ojevy haguã ha Paltiel oho jey hógape.   Upéi Abner oñeʼẽ Israel myakãhára  ndive ha heʼi chupe kuéra: “Ymáma peẽ peipota Davídpe pende ruvicha guasurã.  Pejapo katu koʼágã, Ñandejára niko heʼi vaekue Davídpe, haʼe rupi oipeʼataha hetã Israélpe filistéo ha opa umi hese ijaʼeʼỹva poguýgui.”   Abner oñeʼẽ avei umi Benjamingua ndive, ha upéi oho Hebrónpe omombeʼu haguã Davídpe upe oipotáva Israel ha opa Benjamingua.  Oguahẽ Hebrónpe 20 kuimbaʼe reheve David rendápe, ha David ojapo karu guasu chupe ha iñirũ nguérape guarã.  Upéi Abner heʼi Davídpe: —Koʼágã aháta ambyaty opa Israel guápe, oñoñeʼẽ meʼẽ haguã ne ndive, ikatu haguã reisãmbyhy haʼe kuéra oipotaháicha. David omondo Abnérpe ha haʼe oho kyhyjeʼỹre.   Joab ha David irũ nguéra oguahẽ upe vove ñorãirõhágui, ha ogueru opa mbaʼe oipeʼa vaekue ñorãirõháme. Abner ohóma raʼe kyhyjeʼỹre, David omondo rire chupe.  Oguahẽvo Joab iñirũ nguéra ndive oñemombeʼu chupe oĩ hague David ndive Abner, Ner raʼy, ha oho hague David omondo rire chupe.  Upérõ Joab oho mburuvicha guasu rendápe ha heʼi chupe: —Maerã piko rejapo upéicha che ruvicha guasu? Abner ou ne rendápe ha reheja oho.  Ndereikuaái piko Abner, Ner raʼy, ou hague ne mbotavývo ha omaʼẽ ñemívo oikuaa haguã mbaʼépa rejapo?   Abner osẽ vove upégui, Joab omondo Abner piarigua, David oikuaaʼỹre ha umi Joab rembijokuái ohenói jey Abnérpe oĩva Sirá ykua ypýpe.  Abner oguahẽvo Hebrónpe, Joab ogueraha chupe táva rokẽ ypýpe oñeʼẽ haguã ñemiháme hendive ha upépe oikutu chupe hyépe ha ojuka, omyengovia haguã chupe ityvýra Asaélpe ojuka haguére.  David, oikuaa vove, heʼi: “Tupã renondépe, che ha che retãgua ore potĩ Abner, Ner raʼy, jejukágui.  Toʼa Joab ha hogagua akã ári hembiapo vaikue, ha toĩʼỹ arakaʼeve hóga pýpe hasyʼỹva tuguy syry, ai vai, térã guata karẽgui, térã ojejukaʼỹva, térã iñembyahyiʼỹva!”   Joab ha Abisai, ojoryvy, ojuka hikuái Abnérpe, Abner ojuka haguére ityvýra Asaélpe Gabaón pegua ñorãirõháme.   Upéi David heʼi Joab ha iñirũ nguérape: “Pemondoro pende ao ha peñemonde ao vosakuépe Abner manonguére.” Mburuvicha guasu David oho umi hetekue ojereraháva oñotỹvo rapykuéri,  ha oñotỹ hikuái Abnérpe Hebrónpe. Upépe mburuvicha guasu oñemoĩ ojaheʼo soro Abner tyvy ykére, ha upéicha ojapo avei opavave.  Upérõ mburuvicha guasu heʼi ko purahéi jaheʼo Abner rehe: “Mbaʼére piko remano vaerã raʼe Abner, péicha reiete asy?   Nderejepykuái ha nderejepokuái! Tekove ahẽ pópe ramo guáicha remano!” Opavave akói ojaheʼo hese.   Upéi ojerure hikuái Davídpe okaru haguã opa mboyve upe ára, David katu omeʼẽ iñeʼẽ heʼívo: —Tupã ta che nupã rasy haʼu ramo oimeraẽ mbaʼe kuarahy oike mboyve!   Opavave ojuhu porã pe haʼe heʼíva, opa mbaʼe ojapóva mburuvicha guasu niko ojererohory.  Upe árape opa Israelgua oguerovia David ndoikéi hague Abner, Ner raʼy, jejukápe.   Upéi David heʼi mburuvicha kuérape: —Peikuaaháicha, ko árape hoʼa Israélpe peteĩ mburuvicha itenondéva, peteĩ karai guasu.  Upévare che, haʼe ramo jepe upe mburuvicha guasu Ñandejára oiporavo vaekue, añandu che kangyha Seruiá memby kuéra iñarõ etereíva renondépe Ñandejára toñeñanduka upe ojapo vaekuépe ko mbaʼe ivai etéva! Is-Bóset, Saúl raʼy, oikuaa vove Abner ojejuka hague Hebrónpe, ikangypaite, ha opa Israelgua okyhyje eterei.  Is-Bóset ndive oiko mokõi mondaha ruvicha: peteĩ héra Baaná ha pe ambue Recab, mokõive Rimón Beerot pegua raʼy, ha upévare Benjamín ñemoñaregua, táva Beerot niko ojeguereko Benjamín ñemoñaregua mbaʼe ramo.  Upéicharõ jepe umi Beerotgua okañy upégui ha oho oiko Guitaim héravape, ha upépe oiko mombyrygua ramo koʼágã peve.   Jonatán, Saúl raʼy, katu oguereko itaʼýra hérava Mefi-Bóset, ikarẽva mokõive ipýgui.  Mefi-Bóset oguereko ramo 5 áño, oguahẽ Jezreélgui momarandu Saúl ha Jonatán omano hague; upérõ Mefi-Bóset mokambuha ogueraha pe mitã ha okañy heseve, ha oiko pyaʼetereígui hoʼa chugui pe mitã ha opyta ikarẽ.   Recab ha Baaná, Rimón Beerot pegua raʼy kuéra, oho Is-Bóset rógape ha oguahẽ upe ára hakuve jave, haʼe oke asaje aja.  Pe kuña okẽ rerekua omopotĩ raʼe trígo, ha ipahápe opyta oke; upéicha rupi Recab ha ityvýra Baaná ikatu oike pe ógape avave oñanduʼỹre.  Oikévo haʼe kuéra, Is-Bóset oke hupápe, ha upérõ ojuka hikuái chupe ha oñakãʼo; upéi ogueraha iñakãngue ha oguata pyhare pukukue Arabá rape rupi,  omeʼẽ haguã Davídpe oĩva Hebrónpe. Heʼi hikuái chupe: —Kóina ápe, ore ruvicha guasu, Is-Bóset, Saúl raʼy, akãngue, ndaijaʼéi ete vaekue nde rehe ha nde jukase vaekue. Ko ára katu Ñandejára omeʼẽ ndéve remyengovia haguã Saúl ha iñemoñarépe.   Ha David heʼi chupe kuéra: —Ñandejára rérape, che peʼa vaekue opa jepyʼapýgui, haʼe peẽme,  oúrõ guare che rendápe, aime ramo Siclágpe,  peteĩ oimoʼãva ojapo hague che mbovyʼáva, ha omombeʼu chéve Saúl omano hague, upépe voi ajukauka vaekue chupe.  Koʼyteve koʼágã ajapóta péicha pende rehe, tekove ahẽ, pejuka vaekue peteĩ kuimbaʼe mbaʼeve ivaíva ojapoʼỹ vaekuépe, haʼe oke aja hóga teépe! Upévare amyengoviáta peẽme imanongue ha pohapoʼóta ko yvy árigui!   Upepete David oñeʼẽ mburuvicha kuérape, ha haʼe kuéra ojuka mokõivépe, oikytĩ ipo ha ipy ha omosãingo chupe kuéra pe Hebrón pegua ykua ykére. Upéi ogueraha Is-Bóset akãngue ha oñotỹ Hebrónpe, Abner oñeñotỹ haguépe. Upe rire opa Israel ñemoñaregua oho Hebrónpe oñeʼẽ haguã David ndive ha heʼi hikuái chupe: “Ore niko nde ruguy tee,  ha Saúl ramo jepe ore ruvicha guasu, ndénte voi reisãmbyhy vaekue Israel guápe ñorãirõháme. Hiʼarive, Ñandejára omeʼẽ ndéve iñeʼẽ ndetaha upe omyakãva ha oisãmbyhýva Israel.”   Upéicha opa myakãhára  Israelgua oho ha oñeʼẽ David ndive Hebrónpe, ha haʼe oñoñeʼẽ meʼẽ hendive kuéra, omoĩvo Tupãme mbaʼe rechahárõ. Upérõ haʼe kuéra omoĩ Davídpe Israel ruvicha guasúrõ.  David oguereko 30 áño oñepyrũrõ oisãmbyhy, ha oisãmbyhy 40 áño.  Hebrónpe oiko Judá ruvicha guasúrõ 7 áño imédio, ha upéi Jerusalénpe Israel ha Judá ruvicha guasúrõ 33 áño.   Mburuvicha guasu David ha iñirũ nguéra oho Jerusalén gotyo ondyry haguã jebuséo  kuérare, oikóva upe tetãme. Umíva heʼi Davídpe: “Nde ngaʼu piko reikéta ápe! Hesatũ ha ikarẽva jepe niko nde jokóta!”  David katu oñemombaʼe Sión táva oñeñangareko mbaretévare, koʼágã “David távape” ojekuaáva.  David heʼi vaekue upérõ: “Umi ondyrýva jebuséore, toike pe y rape rupi ha tojukapa umi hesatũva ha ikarẽvape, umívare niko nda chaʼéi eterei.” Upégui ou pe ñeʼẽnga: “Hesatũva ha ikarẽva ndaikatúi oike tupaópe.”  Upéi David oñemohenda pe táva oñeñangareko mbaretévape, ha ombohéra “David táva”, ha omopuʼã korapy jere yvate ijerére, pe ojejupiha guive, óga guasu peve.   David oñemombareteve ohóvo, ha Ñandejára ipuʼakapáva oĩ hendive.  Upévare Hiram, Tiro ruvicha guasu, ombou hembijokuái Davídpe, ha heseve kuéra yvyra kytĩha ha ita kytĩha; umíva ogueraha kuriʼy ha omopuʼã David róga guasu.  Upérõ David ohecha kuaa Ñandejára omohenda hague chupe Israel ruvicha guasúrõ, ha omyakãrapuʼa hague chupe hetã Israel rehehápe.   Ojererova rire Hebróngui Jerusalénpe, David omenda jey ambue kuña kuérare ha oñemokuña hetave avei ha chugui kuéra heta itaʼýra ha itajýra.  Itaʼýra kuéra oikove ypy vaekue chupe Jerusalénpe, koʼãva: Samúa, Sobab, Natán, Salomón,  Ibhar, Elisúa, Néfeg, Jafía,  Elisamá, Eliadá ha Elifélet.   Filistéo kuéra oikuaávo Davídpe oñemoingo hague Israel ruvicha guasúrõ, ojepoi paite ohekávo chupe; David katu oikuaávo oñemohenda itáva oñeñangareko mbaretévape.  Filistéo kuéra ou chupe ha oñemohenda Refaim ñúme.  Upévare David oporandu  Ñandejárape ha heʼi: —Ikatúpa andyry filistéo kuérare? Che pytyvõtapa che puʼaka haguã hese kuéra? Ñandejára heʼi chupe: —Endyry katu, roipytyvõta ha nde puʼakáta hese kuéra.   David oguahẽ Baal-perasim héravape ha upépe ipuʼaka hese kuéra. Upévare heʼi: “Peteĩ ysyry guasúicha Ñandejára oipeʼa chéve tape che rehe ijaʼeʼỹva paʼũme.” Ha ombohéra upe tenda Baal-perasim.  Filistéo kuéra oheja upépe itupã guaʼu kuéra ha David ha iñirũ nguéra ombyatypa ha ohapy.   Filistéo kuéra katu oñemohenda jey Refaim ñúme,  ha David oporandu jey Ñandejárape, ha Ñandejára heʼi chupe: —Ani rendyry hese kuéra henonde guio; emongora chupe kuéra ha endyry hapykue guio reguahẽvo yvyra ryakuã porã máta kuéra oĩháme.  Rehendu vove opyrũva umi yvyra máta ruʼãre, ejeity hiʼári kuéra; upéva heʼise hína che ahaha ne renonderã ajuka haguã filistéo kuérape.   David ojapo Ñandejára heʼi haguéicha chupe ha ipuʼaka filistéo kuérare Gabaón guive Guézer peve. David ombyaty jey ñorãirõhára poravopyre Israelgua, umíva 30.000 rupi,  ha opa Israelgua chupe omoirũva ndive oho Baalá Judá pegua gotyo, oguerova haguã upégui Tupã karameguã, oñehenoihápe Ñandejára ipuʼakapáva réra, oguapýva keruvim  kuéra ári.  Omoĩ hikuái pe karameguã karréta pyahu ári ha ogueraha Abinadab rógagui, oĩva peteĩ yvytýpe.  Abinadab raʼy kuéra Uzá ha Ahió oisãmbyhy upe karréta ogueraháva Ñandejára karameguã.  Uzá oho karameguã ykére ha Ahió oho karréta renondépe.  Upe aja David ha opa Israelgua ojapo tuicha vyʼa Ñandejára rérape: opurahéi ha ojeroky ohóvo Ñandejára renondépe, mbaraka, árpa, mbaʼe pararã rory ha platíllo púpe.  Oguahẽvo upe tenda héravape Nacón kokue, oñepysãnga umi guéi ha Uzá ojoko pe Ñandejára karameguã ani haguã hoʼa.  Ñandejára katu ipochy hendive ha Uzá hoʼa omano upepete voi.   David ombyasy Ñandejára ojuka haguére Uzápe ha ombohéra pe tenda Peres-Uzá, ha upéicha héra koʼagãite peve.  Ha pe árape David okyhyjeterei Ñandejáragui, ha heʼi: “Tarahaʼỹnte Ñandejára karameguã!”  Ha ndoguerahaséigui David távape, heʼi ojereraha haguã peteĩ kuimbaʼe hérava Obed-Edom, Gat ñemoñaréva rógape.  Pe karameguã opyta 3 mése Obed-Edom rógape ha Ñandejára ohovasa chupe ha opa hóga guápe.   Oñemombeʼúvo Davídpe, karameguã rehe ae Ñandejára ohovasa hague Obed-Edom róga guápe opa mbaʼe kuéra reheve, David oho ha tuicha vyʼa reheve oguerova Ñandejára karameguã Obed-Edom rógagui David távape.  Ha umi ogueraháva karameguã oguerovávo jepi ipy kuéra 6 jevyve oguata kuévo, David ojuka peteĩ tóro ha peteĩ ovecha mácho kyra.   David oñemonde efod  línope ha ojeroky kyreʼỹ eterei.  Haʼe ha opa Israelgua ogueraha pe Ñandejára karameguã sapukái rorýpe ha turu púpe.   Ñandejára karameguã oguahẽvo David távape, Saúl rajy Mical omaʼẽ hína raʼe hovetãgui. Ha ohechávo mburuvicha guasu Davídpe ojeroky kyreʼỹva vyʼa pópe, opyta tuicha ojahéi hese ipyʼapýpe.   Ñandejára karameguã ojereraha oñemoĩ hendápe, peteĩ óga vakapípe David omopuʼãuka vaekue upevarã. Upéi David oikuaveʼẽ mymbahapy  ha mymbajuka  joajurã Ñandejára renondépe,  ha opa vove, ohovasa opavavépe Ñandejára ipuʼakapáva rérape,  ha opa upépe oĩvape, kuimbaʼe ha kuñávape, omeʼẽ peteĩ mbuja, peteĩ soʼo akytã, mbujape parralʼa guigua. Upéi opavave oho jey hógape.   David oho jey avei hógape ohovasa haguã hóga guápe.  Saúl rajy Mical katu osẽ huguãitĩvo ha heʼi chupe: —Opyta porãite piko raʼe Israelgua ruvicha guasu, oñemboívo ojeroky kuévo hembiguái kuñáva renondépe! Ojoguaite piko tekove otĩʼỹme!   David heʼi chupe: —Ajeroky ramo jepe, ajeroky kuri Ñandejára renondépe, che poravo vaekue nde ru ha nde rogagua rendaguépe, aisãmbyhy haguã hetã Israel guápe. Upévare ajeroky henondépe.  Ha aime ajeapoʼive haguãicha. Nde resa renondépe ajeapoʼíta, umi tembiguái kuñáva reñeʼẽha renondépe katu ajeapóta tuicha mbaʼérõ.   Ha Mical naimembyvéi oikove aja pukukue. Mburuvicha guasu David oikóma ramo hóga guasúpe ha Ñandejára omeʼẽ rire chupe pyʼa guapy opa mburuvicha guasu kuéra ijerére oĩva ndive,  heʼi maranduhára  Natánpe: —Mbaʼéicha piko che aiko óga porãme, ha Ñandejára karameguã katu oĩ óga vakapípe?   Natán heʼi chupe: —Ejapo pe rejaposéva. Ñandejára niko oĩ ne ndive.   Ñandejára katu upe pyharépe voi oñeʼẽ Natánpe, ha heʼi chupe:  “Tereho ere che rembiguái Davídpe ko haʼekáva chupe: ‘Na nde moʼãi pe remopuʼãtava chéve óga aiko haguã.  Egíptogui anohẽ guive Israel guápe koʼagãite peve, ndaikói vaekue tupaópe arakaʼeve, óga vakapípente aiko vaekue.  Aiko aja ijapytépe kuéra, ndajeruréi vaekue mavave tendotápe che amoĩ vaekue Israel sãmbyhyhárõ, omopuʼã haguã chéve óga porã.  Upévare ere che rembiguái Davídpe che, Ñandejára ipuʼakapáva, haʼekaha chupe: Che roguenohẽ vaekue nde ovecha kuéra korágui, ovecha rapykuéri reikohágui, reiko haguã che retã Israel ruvichárõ.  Romoirũ vaekue mamo rehoha rupi, ahundi opa nde rehe ijaʼeʼỹvape, ha romoherakuã vaekue umi karai guasu kuéra herakuã guasuháicha ko yvy ári.  Upéi ave, ambosakoʼi vaekue che retãgua Israel rendaguã ha upépe amohenda chupe kuéra oiko haguã henda teépe, ikatuʼỹ haguãme avave omyangekói chupe kuéra, térã umi mbaʼe vai apoha oguereko asy chupe kuéra ymave guaréicha,  amoĩrõ guare tendota kuéra oisãmbyhy haguã Israel guápe. Che roipeʼáta opa nde rehe ijaʼeʼỹvagui. Ha che haʼe ndéve, che ameʼẽtaha ndéve ne ñemoñarerã.  Opa vove nde rekove ko yvy ári ha remano, amoĩta peteĩ ne ñemoñare ne rendaguépe ha amohendáta chupe nde guapyhápe.  Haʼe omopuʼãta chéve peteĩ tupao ha amohatãta chupe iguapyhápe opa árape guarã.  Che itúvata ha haʼe che raʼýta. Hembiapo vaírõ ainupãta chupe, túva oinupãháicha taʼýrape,   ha ndajei moʼãi chugui, ajei haguéicha Saúlgui. Chupe che amosẽ vaekue romoĩ haguã hendaguépe.  Nde rogagua ha nde retãre añangarekóta ha nde guapyha avei oĩ hatãta opa árape guarã.’”   Natán omombeʼu opa koʼã mbaʼe Davídpe, ohecha ha ohendu hagueichaite.  Upérõ David oike oñemboʼe haguã Ñandejára renondépe ha heʼi: “Che Jára, máva piko che, ha che rogagua, che moguahẽ haguã koʼapete peve?  Ha michĩ etereígui gueteri vaicha ndéve ko rejapóva, ne manduʼa avei ne rembiguái róga koʼẽrõ guáre. Ndaipóri ndeichagua Tupã che Jára!  Mbaʼépa ikatu che haʼeve ndéve, ku nde che Jára, che kuaa porãitéva?  Opa koʼã mbaʼe hechapyrãva rejapo ere haguéicha, ha reikuaauka chéve, ne rembiguáipe.  Upévare, Tupã che Jára, mbaʼeichaitépa nde tuicha! Ndaipóri ndeichagua ha ndaipóri tupã ambue, ore voi rohendu haguéicha.  Ne retã Israel rehe ñañeʼẽtarõ, ndaipóri haʼeichagua. Chupe ñoite ko yvy ári renohẽ vaekue ijopyha poguýgui rejapo haguã chugui ne retã tee, remoherakuã guasu chupe, ha hesehápe rejapo vaekue hetaite mbaʼe hechapyrãva. Egíptogui renohẽrõ guare ne retã guápe, remosẽ vaekue henonderãgui ambue tetã nguéra ha itupã nguérape,  nde reipota haguére tetã Israel ne mbaʼerã opa árape guarã ha nde hína Tupã Ijára.   Ha koʼágã che Jára, emoañete kena opa ára peve guarã ko ne ñeʼẽ remeʼẽva ne rembiguái ha hóga guápe, ha ejapo ere haguéicha!  Toñemombaʼe guasu nde réra opa árape. Tojeʼe: ‘Ñandejára ipuʼakapáva niko Israel Tupã.’ Ha che róga toĩ hatã ne renondépe.  Nde, Tupã Ñandejára ipuʼakapáva, reikuaauka chéve remohendataha che rogagua, upévare che, ne rembiguái ramo jepe, ajerure ndéve kóicha:  Nde hína Tupã che Jára ha ne ñeʼẽ iñañete. Ere vaekue remeʼẽta ne rembiguáipe koʼã mbaʼe iporãitéva.  Ehovasa kena che róga, opyta haguã opa ára nde resa renondépe. Nde, Tupã Ñandejára, remeʼẽma ne ñeʼẽ, ha rehovasávo ne rembiguái róga, ojehovasáta opa árape guarã.” Upe rire David ipuʼaka filistéo kuérare, omoĩ ipoguýpe, oipeʼávo ipógui upe tetã sã.  Ipuʼaka avei Moabgua kuérare ha umívape omoñeno yvýpe. Upéi ohaʼã chupe kuéra peteĩ sãme; umi oikévape mokõi sãme ojukapa ha umi oikévape peteĩ sãme oheja hekove. Upéicha Moabgua kuéra opyta David poguýpe ha ohepymeʼẽ vaerã chupe ohechauka haguã oĩha ipoguýpe.   David ipuʼaka avei Rehob raʼy, Hadad-Ézer rehe. Upéva Sobá ruvicha guasu oñemombaʼese jeýva umi yvy ysyry guasu Éufrates jerére oĩvare.  Chugui, David omyakãsã 1.700 kavaju arigua ha 20.000 yvy rupigua. Upéi omopẽka umi kavaju retyma kárro rehegua, omboyke rire umi oikotevẽtava 100 kárro peguarã.   Upéi oguahẽ sírio kuéra Damasco pegua oipytyvõvo Sobá ruvicha guasu Hadad-Ézerpe. David katu ipuʼaka hese kuéra ojuka rire 22.000 haʼe kuéravape.  Upéi David oheja iñorãirõhára aty Damáscope ha sírio kuéra opyta ipoguýpe ha ohepymeʼẽ vaerã chupe ohechauka haguã oĩha ipoguýpe. Ha upéicha Ñandejára omombarete Davídpe ipuʼaka haguã opa hese oñemoĩvare, mamo ohohápe ñorãirõrã.   Upéi David oñemombaʼe umi tete moʼãha órore oiporúva mburuvicha kuéra Hadad-Ézer ndive oĩva ha ogueraha Jerusalénpe.  Oñemombaʼe avei heta vrónse rehe oĩva táva kuérape Bétah ha Berotai, Hadad-Ézer mbaʼéva.   Mburuvicha guasu Hamat pegua hérava Toi, oikuaa vove David ipuʼaka hague Sobá ruvicha guasu Hadad-Ézer rehe,  omondo itaʼýra Joram héravape, heta mbaʼe óro pláta ha vrónseva reheve David rendápe omomaitei ha oguerohory haguã chupe oñorãirõ haguére Hadad-Ézer ndive ha ipuʼaka haguére hese, haʼe avei niko oñorãirõ vaekue hendive.  David oikuaveʼẽ opa koʼã mbaʼe Ñandejárape pe pláta ha óro reheve oikuaveʼẽ vaekue ha ou vaekue chupe opa umi tetãgui haʼe omoĩ vaekue ipoguýpe:  umíva hína Edom, Moab, Amón, filistéo, Amalecgua, ha umi oipeʼa vaekue ñorãirõme Sobá pegua mburuvicha guasu, Rehob raʼy Hadad-Ézergui.   David herakuã guasu opa rupi. Ha oúvo ipuʼaka haguégui edomíta kuérare, ipuʼaka 18.000 edomíta rehe Juky Ñu héravape.  Upéi David oheja iñorãirõha kuérava Edom retãme ha opa edomíta opyta ipoguýpe, Ñandejára niko oĩ hendive ha ipuʼaka opavavére mamo ohohápe.   David oisãmbyhy Israel retã tekojojápe ha ojapo opa mbaʼe hekópe hetãgua ndive.  Opa ñorãirõha kuéra ruvicha, Joab, Seruiá memby, ha Josafat, Ahilud raʼy, mburuvicha guasu pytyvõhára.  Ahitub raʼy Sadoc ha Abiatar raʼy Ahimélec, paʼi kuéra. Seraías katu mbaʼe haihára,  ha Joiadá raʼy Benaías, ñorãirõhára ceretéo ha peletéo kuéra David rehe oñangarekóva ruvicha. David raʼy kuéra, mburuvicha vaekue. Peteĩ jey David oporandu: “Oĩpa peteĩ Saúl ñemoñare oikovéva gueteri, ikatu haguã ajapo hese iporãva Jonatán  rérape?”   Oĩ peteĩ tembiguái Saúl róga pegua, hérava Sibá. Upéva oñehenói David rendápe. David oporandu chupe: —Ndépa hína Sibá? Haʼe heʼi: —Che haʼe.   Upérõ David oporandu chupe: —Oĩ gueteripa Saúl róga rehegua oikovéva, ikatu haguã ajapo hese iporãva Ñandejára rérape? Sibá heʼi chupe: —Opyta gueteri peteĩ Jonatán raʼy ikarẽva mokõive ipýgui.   —Mamópa oĩ? —heʼi David. —Táva Lodebar héravape, Maquir Amiel raʼy rógape, —heʼi chupe Sibá.   Upérõ David heʼi ojegueru haguã hendápe,  ha Mefi-Bóset, Jonatán raʼy ha Saúl remineno, oguahẽvo David rendápe, ojayvy omombaʼévo chupe. —Mefi-Bóset! —heʼi David. —Ere katu che ruvicha guasu, —heʼi haʼe.   David heʼi chupe: —Ani rekyhyje, ajapose iporã etereíva nde rehe, nde ru Jonatán rérape. Ameʼẽkáta ndéve opa umi yvy nde aguélo Saúl mbaʼekue, ha rekarúta opa ára che ndive che mesápe.   Mefi-Bóset katu ojayvy ha heʼi chupe: —Mbaʼére piko remaʼẽ ko ne rembiguáire, che ruvicha guasu? Che niko jagua reʼõnguénte voi.   David katu ohenói Saúl rembiguái Síbape ha heʼi chupe: —Ameʼẽ nde jára reminenópepe opa imbaʼe ha hogagua mbaʼekue.  Upévare nde, nde raʼy ha ne rembiguái kuéra, pembaʼapóta pe yvýre imbaʼerã, ha reñongatúta opa mbaʼe oñemonoʼõva, okaru haguã nde jára rogagua. Mefi-Bóset katu okarúta opa ára che mesápe. Sibá, oguerekóva 15 taʼýra ha 20 hembiguái,  heʼi Davídpe: —Ojejapóta opa mbaʼe ere vaekue ko ne rembiguáipe che ruvicha guasu. Ha Mefi-Bóset okaru jepi opa ára David mesápe itaʼýra kuéra ykére.  Mefi-Bóset Oguereko avei peteĩ itaʼýra imitãva gueteri, hérava Micaías, ha opa umi oikóva Sibá rógape ombaʼapo Mefi-Bóset peguarã.  Mefi-Bóset katu, ikarẽva mokõive ipýgui oiko Jerusalénpe, okarúgui opa ára David mesápe. Pablo, Silvano ha Timoteo romomaitei Jesucristo iglésia, Tesalónica guápe,  ojoajúva Tupã ñande Túva ha Ñandejára Jesucristo rehe.  Tupã ñande Túva ha Ñandejára Jesucristo tohekuavo ipytyvõ ha ipyʼa guapy pende ári.   Romeʼẽ ore aguije Tupãme pende rehe, ha iporã niko upéva rojapo, pende jerovia niko imbareteve ohóvo ha joayhu pende apytépe tuichave ohóvo arakoʼẽre.  Upéicha rupi roñeʼẽ porã pende rehe Tupã iglésia rupi, peropuʼaka kyreʼỹgui opaichagua oñemoĩva pende rehe ha umi jeiko asy perohasáva.  Upéva ohechauka Tupã pene mbojovake hague hekópe ha ojuhu hague iporãha peẽ peike isãmbyhýpe. Hesehápe niko pehasa asy hína.   Iporã niko Tupã ombohasa asy umi pene mbohasa asývape,  ha peẽ pehasa asývape katu pene mombytuʼu, ha oréve avei. Péicha Tupã ojapóta ojechaukávo Jesucristo hemimbou kuéra  ipuʼakapáva ndive,  oúvo yvágagui tata rendy mbytépe. Oúta oinupã haguã umi oikuaaʼỹva Tupãme ha iñeʼẽ renduseʼỹva Ñandejára Jesús marandu porãme.  Umíva oñenupãta oñehundi haguã opa árape guarã, ha oñemombóta mombyry Ñandejára rendágui, imimbipa ha ipokatúgui.  Ñandejára oúta upe árape, ojererohory haguã umi imbaʼéva apytépe, ha ohecha ramó haguã chupe opa ogueroviáva, ha peẽ perovia vaekue umi mbaʼe roikuaauka vaekue peẽme.   Upevarã roñemboʼe opa ára pende rehe Tupãme, pene renói vaekue peiko haguã haʼe oipotaháicha, ha ipokatu rupi oiko haguã peẽme opa mbaʼe porã pejaposéva, ha opa umi tembiapo pemonguʼéva pejerovia rupi.  Upéicharõ, Ñandejára Jesús réra ojererohorýta pende rehe ae, ha haʼe pende rerohorýta, Tupã Ñandejára ha Ñandejára Jesucristo ipyʼa porãitéva oipotaháicha. Koʼágã, che pehẽngue kuéra, Ñandejára Jesucristo ou jey haguã rehegua, ha ñande joaju hendivére  niko rojerure peẽme,  ani peheja avave pene mbotavy térã pene mondyise heʼívo peẽme oguahẽma hague Ñandejára ouha ára. Ikatúne oime oimoʼãva ore roʼe hague upéva Espíritu rupi, roñemoñeʼẽháme térã kuatia ñeʼẽme.  Ani peheja avave pene mbotavy. Upéva upe ára mboyve, oikóta ñepuʼã guasu Tupãre ha oúta pe tekove aña oñehundi vaerã.  Upe tekove aña, oñemoĩva opa Tupã réra oguerahávare térã oñemombaʼe guasu vaerãre,  omoĩta iguapyha Tupaópe, heʼívo ijehe haʼe Tupãha.   Na pene manduʼái piko añeʼẽ hague peẽme koʼã mbaʼére ako aimérõ guare pene ndive?  Ha koʼágã peikuaáma mbaʼépa ojoko upe tekove añáme ani haguã ojechauka hiʼára oguahẽ mboyve.  Pe mbaʼe vai ñemi ombaʼapóma hína, ohaʼarõnte ojeívo pe ojokóva chupe.  Upépe ojechaukáta pe tekove aña, Ñandejára Jesús ohundítava peteĩ jepejúpe,  ha imimbipápe ohejátava chupe ikatuʼỹre ojapo mbaʼeve.  Upe tekove aña, Sataná remimbou, oúta tuicha pokatu reheve, techaukarã ha mbaʼe hechapyrãva japu reheve,   ha oiporúta opaichagua mbaʼe vai ombotavy haguã umi oñehundi vaerãme, ndoguerohorýi ha ndohayhuséi haguére pe añetegua ikatúva ohupyty ñepysyrõ.  Upévare Tupã oheja ombotavy chupe kuéra pe mbaʼe japu, ha oguerovia pe añeteguaʼỹ,  ikatu haguã oñehundi opa umi ndogueroviaséiva pe añetegua, ha oguerohorýva uvei teko aña.   Ore katu romeʼẽ tapia ore aguije Tupãme pende rehe, che pehẽngue kuéra Ñandejára ohayhu etéva. Tupã niko pende poravo peẽme raẽvete pene pysyrõ haguã Espíritu Santo pene momarangatúva rupi, ha pe añetegua peroviáva rupi.  Upevarã pene renói vaekue Tupã, marandu porã ore romyerakuãva rupi, peike haguã avei peẽ Ñandejára Jesucristo reko mimbipápe.   Aipórõ, ore pehẽngue kuéra, pejepytaso ha ani pende resarái umi ore pomboʼe vaekuégui, tahaʼe ore ñeʼẽ tee rupi, térã kuatiañeʼẽ rupi.   Ñandejára Jesucristo voi ha Tupã ñande Túva, ñande rayhúva ha omeʼẽ vaekue ñandéve vyʼa opaʼỹva, ha ñehaʼarõ kuaa ipyʼa porã rupi,  ta pene mbopyʼa kyreʼỹ, ha ta pene mombarete opa mbaʼe porã peje ha pejapóvape. Ipahávo, ore pehẽngue kuéra, peñemboʼekena ore rehe, Ñandejára ñeʼẽ oguahẽ pyaʼe ha ojererohory haguã opa rupi, ojehu haguéicha pende apytépe.  Peñemboʼe avei Ñandejára ore peʼa haguã umi tekove añágui, nda opavavéi niko oguerovia umi mbaʼe roʼéva.  Ñandejára katu heko jeroviaha, ha haʼe pene mombarete ha pene moʼã vaerã Añágui.  Ha Ñandejárare rojerovia pejapo ha akóinte pejapotaha umi roʼe vaekue peẽme.  Ñandejára ta pene pytyvõ peporohayhu haguã Tupã oporohayhuháicha, ha peropuʼaka haguã jehasa asy, Cristo ojapo haguéicha.   Ore pehẽngue kuéra, rojerure peẽme pejei haguã oimeraẽva ñane pehẽngue ombaʼaposeʼỹvagui, ha ndoikóiva ore pomboʼe haguéicha.  Peikuaa niko mbaʼépa pejapo vaerã peiko haguã ore roiko haguéicha: ore niko ndoroikói vaekue pende apytépe rombaʼapoʼỹre,  ha ndoroʼu reíri vaekue avave rembiʼu. Upéva rangue rombaʼapo vaekue ára ha pyhare, ani haguã ore pohýi peẽme.   Ikatu ramo jepe rojerure raʼe peẽme ore pytyvõ haguã, rombaʼapo vaekue rohechaukávo peẽme mbaʼéichapa peiko vaerã.  Roime ramo guare pene ndive niko roʼe vaekue peẽme kóva: Ombaʼaposeʼỹva tokaruʼỹ.  Rohendu oimeha pende apytépe oiko reíva, ombaʼaposeʼỹva mbaʼevépe.  Umívape roʼe Ñandejára Jesucristo rérape ombaʼapo haguã pyʼa guapýpe hembiʼurãre.   Peẽ katu, ore pehẽngue kuéra, ani pene kaneʼõ pejapo haguã iporãva.   Oĩrõ ndoikuaaséiva mbaʼeve koʼã mbaʼe roʼévagui ore kuatia ñeʼẽme, pehecha porã mávapa ha ani pejeheʼa hese, otĩ haguã.  Opáichavo ani pereko chupe pende aʼeʼỹhárõ, peheko mboʼe uvei chupe, pene pehẽngue niko.   Ha Ñandejára oporombopyʼa guapýva, haʼe voi ta pene mbopyʼa guapy opa ára ha opa hendápe. Ñandejára toĩ pene ndive.   Che, Pablo, ahai peẽme ko che maitei che poite rupi. Péichante voi amoĩva jepi che réra opa kuatiañeʼẽ che ajapóvare.  Ñandejára Jesucristo tohekuavo ipytyvõ pende ári. Che Pablo, Cristo Jesús apóstol, Tupã che mboúva amoherakuã haguã pe jeikovete ikatúva ñahaʼarõ Cristo Jesús rupi,  amomaitei Timotéope, che raʼy ahayhuetéva.  Tupã ñande Ru ha Ñandejára Jesucristo toñohẽ nde ári imbaʼe porãngue, ta nde poriahurereko ha tomeʼẽ ndéve pyʼa guapy.   Ára ha pyhare, nde rehe añemboʼévo, amoguahẽ che aguije Tupãme. Che ypy kuéra oiko haguéicha ha pyʼa potĩme, che aiko hembijokuái ramo.  Che manduʼa manté umi nde resay reñohẽ vaekuére ha hiʼãnte chéve rohecha jey, tuicha avyʼa haguã.  Che manduʼa mbaʼéichapa rejerovia añete Tupãre, ojerovia haguéicha nde aguéla Loida ha avei nde sy Eunice.  Aikuaa porã nde avei péicha rejeroviaha.  Upévare haʼe ndéve, remombáy jey haguã pe ne rembiaporã Tupã omeʼẽ vaekue ndéve che rupi, amoĩ ramo guare che po nde rehe.  Pe Espíritu Tupã omeʼẽva ñandéve niko ndahaʼéi jakyhyje haguã avavégui, ñande pyʼa ñamombarete haguã katu, ha japorohayhu ha ñane akã guapy haguã.   Ani retĩ reñeʼẽ haguã Ñandejára Jesucristo rehe, ha ani che rerotĩ añemyakãsã haguére Cristo rehehápe. Nde aveíkena ehasa asy remoherakuã haguére pe marandu porã. Tupã ne mombaretéta upéva reropuʼaka haguã.  Tupã niko ñane pysyrõ vaekue, ha ñande poravo imbaʼerã. Péicha ojapo, ndahaʼéi omyengovia haguã ñandéve mbaʼeve ñande japo vaekue. Haʼe ojaposéguinte péicha ojapo, ha imbaʼe porãgui. Tupã niko, Cristo Jesús rupi, imbaʼe porã ñane ndive opa mbaʼe oñepyrũ mboyve guive.  Ha mbaʼeichaite pevépa haʼe imbaʼe porã, koʼágã ojehechauka ñandéve Cristo Jesús rupi, pe ñane pysyrõva. Haʼe upe ohundi vaekue ñemano ha marandu porã rupi ohechauka pe jeikove opaʼỹva.   Tupã che moĩ vaekue chéve amoherakuã haguã ko marandu porã, ha che mondo apóstol ha mboʼehára ramo.   Upévare ahasa opa koʼã mbaʼe hína, ha péicharõ jepe, natĩri. Che aikuaa porã mávarepa ajerovia, ha aikuaa porã haʼe oñangarekotaha pe che pópe omoĩ vaekuére, ñembojovakeha ára peve.   Eiko kena che romboʼe haguéicha, ha aheja haguéicha ndéve reiko haguã. Ani reheja pe jerovia ha mborayhu jarekóva Cristo Jesús ndive.  Ha Espíritu Santo ñande pype oikóva rupi kena, eñangareko porã umi mbaʼe nde pópe ojeheja vaekuére.   Reikuaáma niko opavave Asia pegua che reja rei hague, Figelo ha Hermógenes jepe.  Ñandejára tohovasa Onesíforo ha hóga guápe, ou mantéva ombovevýi chéve che jehasa asy, ha notĩriva añemyakãsã haguére.  Rómape oguahẽ riremínte, oñemoĩ voi che reka che juhu peve.  Haʼe toikuaa Tupã poriahurereko ñembojovakeha árape. Nde niko reikuaa porã mbaʼéichapa haʼe heta che pytyvõ Éfesope. Nde, che raʼy, Tupã mbaʼe porã ta ne mombarate Cristo Jesús rupi.  Upe, nde che rendu haguéicha, heta renondépe, péichake avei nde, emboʼe umi jajeroviaha porãvape, ikatu haguãicha oporomboʼe avei.   Eropuʼakáke jehasa asy oúva ndéve, ndéko hína Jesucristo ñorãirõhára.  Ñorãirõhára oĩva huvicha poguýpe niko ndojeheʼái oimehaichagua tembiapóre, ojapo vaerãgui huvicha heʼiháicha chupe.  Ha péicha avei peteĩ oñaníva, noñaníri ramo hekópe, ndo jererohory moʼãi avei chupe hembiapokue rekoitépe.  Pe ombaʼapo pohýiva kokuépe raẽvete, ohupyty vaerã kóga repykue.  Embojere ne akãme koʼã mbaʼe haʼéva ndéve, ha Tupã voi ne pytyvõta reikuaa haguã mbaʼépa heʼise.   Ne manduʼáke Jesucristo rehe. Haʼe niko David ñemoñare hína, ha opuʼã jey vaekue omanóva apytégui. Péicha niko heʼi pe marandu porã che amyerakuãva,  ha upéva rupi heta ahasa asy ha ajerereko iñapytĩháme, che rembiapo vai ramo guáicha. Ñandejára Ñeʼẽ katu ndaikatúi oñeñapytĩ.  Upévare, umi Tupã oiporavo vaekue rehehápe aropuʼaka opa mbaʼe, ikatu haguã Cristo Jesús rupi haʼe kuéra avei oñepysyrõ, ha oikuaa pe jeikove opaʼỹva ha tuichaitéva.   Añetehápe niko ojeʼe: Ñamano ramo hendive hendive avei jaikovéta,   jahasa asy kuaa ramo hendive ñaiméta opa mbaʼe ári, jaʼérõ ndajaikuaaiha chupe haʼe avei na ñande kuaa moʼãi,   ndajajeroviái ramo hese haʼe ndaupéichai ñane ndive, ndaikatúigui haʼe voi heʼi ijupe tove.   Ne manduʼáke nde rapicha kuérape ha Tupã renondépe ere chupe kuéra ani haguã oñoñeʼẽ api hikuái. Péva niko naiporãi mbaʼeverã, ohundi uvei opa ohendúvape.  Eñehaʼã mbaitéke repyta porã haguã Tupã ndive, ku ombaʼapóvaicha oguerekoʼỹva mbaʼevégui otĩ haguã, ha omboʼéva hekópe añetegua.  Ejeheja ñeʼẽ rei ha výro reígui. Umi péicha oñeʼẽva niko hembiapo vai vaivéta,  ha umi mbaʼe haʼe kuéra omboʼéva katu okaru, ku aícha ñande roʼóre. Péicha niko ojehu Himeneo ha Filétope,  opíava umi mbaʼe añeteguágui, heʼívo ojeikove jeýma hague omanóva apytégui. Péicha, hetágui omokangy ijerovia.  Pe ita Tupã omboguapy hatã vaekue katu ndokuʼe moʼãi, ha hese heʼi: “Ñandejára oikuaa umi imbaʼévape”  ha avei “Opa umi omombaʼe guasúva Ñandejárape, ojeheja vaerã mbaʼe vaígui.”   Umi mbayru peteĩ óga guasúpe jajuhúva niko ndahaʼéi óro térã plátagui ojejapo vaekue añónte. Oĩ avei ojejapóva yvyra térã ñaiʼũgui. Oĩ ojeporu porãva ha oĩ ojeporúva oimeraẽva mbaʼe ojejapo haguã ipype.  Oimeraẽva ojehejárõ umi mbaʼe vaígui, ojoguáta ku mbayru porãme oñemboykéva Tupãme guarã, ha haʼe oiporúta heta mbaʼe iporãva ojapo haguã.   Ejeheja umi mbaʼe mitã rusúpe omyakã rakúvagui. Eiko uvei teko jojápe, ejerovia Cristo rehe, ehayhu nde rapicha kuérape ha eiko pyʼa guapýpe umi Ñandejárape ipyʼaite guive omombaʼe guasúva ndive.  Ani rejapysaka térã reike mbaʼeveichagua ñeʼẽ reípe. Reikuaa porã niko ñorãirõme mante umíva opaha.  Ñandejára rembiguáiva niko ndoikói vaerã ñorãirõme, oiko porã vaerã katu opavave ndive. Oporomboʼe kuaa vaerã ha ndahaʼéi vaerã ku ipochy reíva rehegua.  Oñemoñeʼẽ kuaa vaerã umi iñakã rehénte oikosévape. Ikatu mbaʼe niko péicharõ Tupã opoko hese kuéra, ha oheja hikuái heko vai ha ou oikuaa umi mbaʼe añeteguáva.  Péicharõ opáyta ha ojehekýita hikuái pe ñuhãgui, Aña oguerekohápe chupe kuéra ipoguýpe iñapytĩmby. Aipota reikuaa porã kóva: Pe ára paha oñemoaguĩvo heta ojehasa asýta.  Opavave imbaʼerãnte oipotáta opa mbaʼe, pira pirénte ohayhúta, ha oñemohaʼentese ha ojejapóta. Oñepuʼãmbáta Tupãre, túva ha sýpe avave naiñeʼẽ rendu moʼãi, ndojehecha kuaa moʼãi avavépe ha ojejahéita Tupãre.  Avave naimbaʼe porã moʼãi avave ndive, ha avavépe ndojeporiahurereko moʼãi. Oñeñeʼẽ reíta ojuehe ha avave ndaikatu moʼãi ojejoko, hetáta oñemboharái vaíva hapicháre ha ndojehecha ramo moʼãi mbaʼeve iporãva.  Oĩta oguasu apíva hapicháre, iñakã rehénte oikóva, ojejapóva ha ojapóva umi mbaʼe chupe kuérante ombovyʼáva, ojapo rangue Tupã oipotáva.  Oikóta hikuái heko marangatu vaicha, opa ojapóvare katu, ojehecháta umi mbaʼe heʼíva ogueroviaha ndeʼiseiha chupe kuéra mbaʼeve. Ani rejeheʼa umícha guáre.  Umíva apytépe oĩ hína umi oikéva oimeraẽva rógape ha ombotavy umi kuña iñakã kuchúvape, ha angaipágui henyhẽvape, ha ojapo rei reínteva opa oúva chupe iñakãme.  Koʼã kuña niko oikuaaségui opavavépe ohendu, upéicharõ jepe arakaʼeve ndoikuaa moʼãi umi mbaʼe añeteguáva.  Ha Janes ha Jambrés  oñemoĩ haguéicha Moisés rehe, péicha avei koʼãva oñemoĩta umi mbaʼe añeteguáre. Koʼãva niko itujupaite iñakãme ha ijerovia oguerekóva Tupãre omboyke.  Péicharõ jepe, haʼe kuéra ndoho mombyry moʼãi. Opavave ohecha kuaáta hese kuéra itavy etereiha, ojehu haguéicha umi Moisés rehe oñemoĩ vaekuépe.   Nde katu Timoteo reikuaa porã umi mbaʼe che amboʼéva, mbaʼéichapa aiko, mbaʼépa pe ajaposéva ha mbaʼérehepa ajerovia. Rehendu mbaʼéichapa aropuʼaka heta mbaʼe, mbaʼéichapa ahayhu che rapicha kuérape ha heta mbaʼe vai ahasa.  Reikuaa porã mbaʼéichapa Antioquía,  Iconio  ha Lístrape  heta ajerereko asy ha heta ahasa asy. Vaípe niko umi rupi ajecha vaekue. Ha opa umívagui Ñandejára che peʼa.  Ha péichako, opa umi ojeroviáva Tupãre Cristo Jesús rupi, heta ojeguereko asýta.  Ha umi ijapúva ha oikóvape oporombotavy, umívape oho vaivéta hína. Oporombotavy javeve, haʼe kuéra voi oñembotavy.   Nde katu aníke arakaʼeve rejei umi mbaʼe reikuaáva ha reroviávagui. Nde niko reikuaa porã mávapa ne mboʼe vaekue.  Ne manduʼáke ne mitã guive reikuaaha Ñandejára Ñeʼẽ. Reikuaa ikatuha ne moarandu ha ikatuha ne pysyrõ rejerovia ramo Cristo Jesús rehe.  Ñandejára Ñeʼẽ niko henyhẽ Tupã puʼakágui, ha iporã ñamboʼe ha ñañemoñeʼẽ haguã ñande rapichápe, japoheko mboʼe ha japoromoarandu haguã hekopete.  Upéicharõ, pe Tupãme omombaʼe guasúva noikotevẽ moʼãi mbaʼeve ojapo haguã opa mbaʼe iporãva. Tupã ha Cristo Jesús rérape, oútava Mburuvicha guasúicha ombojovake haguã oikove ha omanóvape, ajerure jey-jey ndéve  remosarambi haguã pe marandu porã. Emoherakuãke ijahápe ndéve ha ijaʼỹháme avei. Eñeʼẽ opavavépe ku oguerovia añete haguãicha pe eréva, eñemoñeʼẽ ha mbegue mbeguépe eheko mboʼe chupe kuéra.  Oguahẽta hína ára, ha avave nohenduse moʼã véima mbaʼeve iporãva chupe kuéra oñemboʼéva. Upéva rangue, oikóta iñakãre ha ombyatýta ijerére umi mboʼehára ohendukáva chupe kuéra umi haʼe kuéra ohendusévante.  Ojeréta añeteguágui ha ogueroviáta výro rei.  Nde katu, ne akã guapy ha eropuʼaka vaerã jehasa asy oúva ndéve. Akóinteke emoherakuã pe marandu porã, ha ejapopa porã ne rembiapo Tupã rembiguái ramo reguerekóva.   Che katu aiméma ameʼẽ haguãicha che rekove Tupãme ikuaveʼẽmby ramo. Hiʼaguĩma ára amano haguã.  Hekoitépe niko añorãirõ, ipahaite peve añani, ha ndajeíri che jeroviágui.  Ha koʼágã ahaʼarõ hína pe jeguaka Ñandejára Jesucristo, Mbojovakehára heko jojáva, omoĩtava che akãre pe árape, che reko potĩ haguére. Ha ndahaʼe moʼãi chéve añónte omeʼẽtava. Omeʼẽta avei opa umi ipyʼaite guive ohaʼarõvape haʼe ou jey.   Eñehaʼãmbaitéke reju pyaʼe haguã che rendápe.  Demas niko che reja rei ha oho Tesalónicape, omyakã rakúgui chupe umi mbaʼe opavave ojapóva yvypóra rekópe. Crescente oho Galáciape, ha Tito  katu Dalmáciape.  Lucas  añóntema opyta che ndive. Egueru ne ndive Marcos, haʼe niko ikatúta che pytyvõ che rembiapópe.  Tíquico  katu amondo Éfesope.  Ágã reju vove kena egueru chéve che póncho aheja vaekue Carpo rógape, Tróadepe. Egueru avei chéve che kuatia kuéra, ha aníke nde resarái umi kuatia vakapígui.   Alejandro, ku fiérrore ombaʼapóva heta mbaʼe vai ojapo che rehe. Ágãnte Ñandejára omyengoviáne chupe opa umi mbaʼe ojapo vaekue che rehe.   Aníke mbaʼeve ojapo nde rehe. Haʼe niko opuʼã umi ñande ñamoherakuãvare.   Ajereraha ypy ramo guare mburuvicha kuéra renondépe che jehe añeʼẽ haguã, avave ndoúi vaekue che pytyvõ. Che rejapaite hikuái, oĩ haguéicha. Ajerure Tupãme ani haguã haʼe omyengovia chupe kuéra upévare.  Ñandejára mante che pytyvõ ha che mombarete. Upévare, ikatu vaekue amoherakuã pe marandu oipysyrõva opa umi Tupãre ojeroviaʼỹvape. Ha upéicha Ñandejára Jesucristo che peʼa jaguarete jurúgui.  Haʼe che moʼãne opa mbaʼe vaígui, ha che reraháne yvágape haʼe oisãmbyhyhápe. Toñemombaʼe guasu chupe opa ára! Amén.   Emoguahẽmi che maitei Prisca ha Aquílape, ha Onesíforo róga guápe.  Erasto opyta Coríntope, ha Trófimo katu aheja Milétope, hasýgui.  Eñehaʼã kena eju roʼy mboyve. Omondo avei imaitei ndéve Eubulo, Pudente, líno, Claudia ha opa umi Jesucristo rehe ojeroviáva koʼapegua.   Ñandejára Jesucristo toĩ ne ndive, Tupã toipytyvõ opavavépe. Che, karai guasu,  amoguahẽ che maitei Gáyope, che pehẽngue ahayhuetéva.   Che pehẽngue ahayhúva, Tupãme añemboʼe nde rehe oho porãite haguã ndéve opaite mbaʼépe ha ne resãi haguã, oho porãháicha ndéve ne pyʼapýpe.  Heta avyʼa oguahẽ ramo guare che rendápe ñane pehẽnguéva ha omombeʼu chéve mbaʼéichapa reime hatã umi mbaʼe añeteguávare.   Mbaʼe che mbovyʼavéva niko aikuaa mbaʼéichapa umi che raʼy, oiko pe añete guápe.   Che pehẽngue ahayhúva, hekopete niko rejapo umi mbaʼe rejapóva umi ñane pehẽnguére, ha umi mombyrygua upe rupi ohasávape jepe.  Haʼe kuéra niko imanduʼa porã nde rehe Tupã iglésia renondépe ha mbaʼéichapa ne mbaʼe porã hendive kuéra. Ku Tupã oguerohory haguãicha kena eipytyvõmi chupe kuéra, osẽnguévo oho haguã.  Haʼe kuéra niko osẽ vaekue hógagui Jesucristo réra omoherakuã haguã, ha ndohejái avave Tupãre ojeroviaʼỹvape oipytyvõ chupe kuéra.  Upévare niko ñandéve hoʼa ñaipytyvõ haguã chupe kuéra, ikatu haguã haʼe kuéra omoherakuã umi mbaʼe añeteguáva.   Amondo vaekue niko peteĩ kuatia upe iglésiape. Diótrefes katu, upéva ndojuhu porãi, oipotágui haʼe heʼívante ojejapo.  Upévare, ágã aha vove añemoñeʼẽta chupe. Oiko niko ijapu ha oñeʼẽ rei ore rehe. Ha hiʼariete, nomoguahẽi voi ñane pehẽngue kuéra mombyrýgui oúvape, ha oimérõ oporomoguahẽva hógape, umívape omosẽ upe iglésiagui.   Che pehẽngue ahayhuetéva, ani reiko umi hembiapo vaívaicha, iporãvantekena ejapo. Iporãva ojapóva niko Tupã mbaʼe hína, ivaíva ojapóva katu ndoikuaái Tupãme.   Opavave niko oñeʼẽ porã Demetrio rehe, ha umi mbaʼe añeteguáva voi péicha ohechauka. Ore avei roñeʼẽ hesehápe, ha nde reikuaa ore roʼeha añeteguávante.   Heta mbaʼe areko haʼe vaerã ndéve, ha ndaʼeséi mbaʼeve kuatiañeʼẽ rupi.  Ahaʼarõ niko vokóinte rohechávo ha ágã upévo añeʼẽne ne ndivete.   Pyʼa guapýpe kena tereiko. Umi ñane irũ koʼapegua omoguahẽ ndéve imaitei. Emoguahẽmi kena ore maitei peteĩ-teĩva ñane irũ upépe guápe. Oiko táva Cesaréape peteĩ kuimbaʼe hérava Cornelio, ñorãirõhára aty, “Italiagua” hérava, ruvicha.  Upéva, kuimbaʼe marangatu, omombaʼe guasúva Tupãme opa hogagua ndive. Omeʼẽva avei heta viru oipytyvõ haguã Israelguávape, ha oñemboʼe mantéva Tupãme.  Peteĩ jey, kaʼaru mbyte rupi, oguereko peteĩ jechauka. Ohecha porã peteĩ Tupã remimbou  oikéva hendápe ha heʼíva chupe: “Cornelio!”  Cornelio omaʼẽvo hese, okyhyje eterei ha oporandu chupe: “Mbaʼépa reipota, che Jára?” Tupã remimbou heʼi chupe: “Tupã ohendu ne ñemboʼe ha umi rejapo vaekue reipytyvõ haguã oikotevẽvape.  Emondo ne rembijokuáiva táva Jópepe ohenói haguã peteĩ kuimbaʼe Simón héravape, ojekuaáva avei Pedro ramo.  Oiko ambue Simón, ombaʼapóva vakapíre rógape, yguasu rembeʼýpe.”   Oho rire upe Tupã remimbou oñeʼẽ vaekue chupe, Cornelio ohenói mokõi hembiguáiva ha peteĩ ñorãirõhára imarangatúva ha jeroviaháva,  ha omombeʼu rire chupe kuéra opa mbaʼe, omondo Jópepe.   Upe ára ambuépe, asaje pyte rupi, haʼe kuéra oho aja Jope gotyo, Pedro ojupi óga pepo ári oñemboʼe haguã.  Iñembyahýi ha okaruse, ha ojejapo aja chupe hembiʼurã, oguereko peteĩ jechauka:  Ohecha yvága ojepeʼa ramo ha oguejy ramo yvýpe peteĩ mbaʼe savana guasu joguaha, oñemboguejýva irundyve ijapýgui.  Upe savanáme oĩ opaichagua tymba ipy irundýva, avei hyére otyryrýva ha guyra.  Ha ohendu peteĩ heʼíva chupe: “Pedro, epuʼã ejuka ha heʼu.”   Pedro heʼi chupe: “Nahániri, che Jára, che ndaʼúi mbaʼeve Tupãme oñemboykeʼỹva térã ipotĩʼỹva.”   Upe oñeʼẽva heʼi jey chupe: “Upe Tupã omopotĩ vaekuére, ani ere, ipotĩʼỹva.”   Upéva ojehu mbohapy jey, ha upéi pe savana ojehupi jey yvágape.  Pedro ojepyʼa mongeta mbaʼépa heʼiséne upe jechauka, ha upérõ oguahẽ hóga rokẽme umi Cornelio remimbou oporandu vaekue Simón rógare.  Oguahẽvo oñeʼẽ hatã hikuái, ha oporandu oikópa upépe aipo Simón, oñembohérava avei Pedro.   Ha Pedro ojepyʼa mongeta aja gueteri upe ohecha vaekuére, Espíritu Santo heʼi chupe: “Péina mbohapy kuimbaʼe ou nde píari.  Eguejy ha tereho hendive kuéra kyhyjeʼỹre. Che remimbou hína umíva.”  Pedro oguejy ha heʼi umi kuimbaʼépe: —Che hína upe pehekáva, mbaʼépa peipota?   Haʼe kuéra heʼi: —Ore mbou mburuvicha Cornelio, kuimbaʼe marangatu omombaʼe guasúva Tupãme, ha opa Israelgua oguerohory ha ohayhúva. Tupã remimbou heʼi chupe ne renói haguã ha reho haguã hógape, ikatu haguã haʼe ohendu upe ere vaerã chupe.  Upérõ Pedro omoguahẽ chupe kuéra ha opyta hikuái hendive upe pyhare. Koʼẽmba rire Pedro oho hendive kuéra, ha omoirũ chupe kuéra mbovymi Jesús reroviaha oñopehẽnguéva oikóva Jópepe.   Upe ára ambuépe oguahẽ hikuái Cesaréape, Cornelio ohaʼarõhápe chupe kuéra, hogagua kuéra aty ha ijepokuaaha jeroviaháva, haʼe upevarã ohenói vaekue ndive.  Oguahẽvo Pedro, Cornelio osẽ huguãitĩvo ha oñesũ henondépe, omombaʼe guasu haguã chupe.  Pedro katu omopuʼã chupe heʼívo: —Epuʼã, chéko kuimbaʼe ndeichaguánte avei.   Oñeʼẽ aja hendive, oike ha ojuhu heta oñembyatýva upépe.  Pedro heʼi chupe kuéra: —Peẽ peikuaa umi Israelguáva ndaikatuiha ojeheʼa mombyry guáre térã oike hóga kuérape. Tupã katu che mboʼe ndaʼéi vaerãha avavére, Tupãme oipotaʼỹva térã ipotĩʼỹva.   Upévare añehenóivo, aju haʼeʼỹre mbaʼeve. Aikuaase aipórõ maerãpa pe che renoika.   Cornelio heʼi chupe: —Ojapo irundy ára, kóva ko óra rupi, che aime che rógape ha ajapo pe ñemboʼe kaʼaru mbyte rupigua, ha ojechauka chéve peteĩ kuimbaʼe ijao mimbipáva.  Heʼi chéve: ‘Cornelio, Tupã ohendu ne ñemboʼe ha imanduʼa umi rejapo vaekuére reipytyvõ haguã oikotevẽvape.  Emondo ne rembijokuáiva táva Jópepe, ohenói haguã Simónpe, hérava avei Pedro. Haʼe oiko ambue Simón, ombaʼapóva vakapíre rógape, yguasu rembeʼýpe.’  Upévare pyaʼe amondo nde píari, ha nde reju torypápe. Koʼágã roimemba Tupã renondépe, ha rohenduse opa mbaʼe umi Ñandejára heʼi vaekue ndéve ere haguã oréve.   Upérõ Pedro oñepyrũ oñeʼẽ ha heʼi: —Koʼágã aikuaáma, añetehápe Tupãme guarã peteĩchanteha opavave,   ha oimeraẽ tetã megua, chupe ombyajéva ha iporãva ojapóvape, oguerohoryha avei.  Tupã oñeʼẽ vaekue Israel ñemoñare kuérape, omombeʼúvo pyʼa guapy rehegua ñeʼẽ, Jesucristo, opavave Jára, rupi.  Peẽ peikuaa porã upe ojehu vaekue Israel retãme, oñepyrũvo Galiléa rupi, Juan omyerakuã rire tekotevẽha oñeñemongarai.  Tupã katu omoingove jey chupe mbohapy ára haguépe, ha ojechauka oréve.  Haʼe ndojechaukái opa tetã guápe, orévente uvei, Tupã ore poravo vaekuépe upe mboyvéma voi, mbaʼe rechaharã. Ore rokaru ha royʼu vaekue hendive oikove jey rire.  Haʼe ore mondo romyerakuãvo tetã guápe, Tupã omoingo hague chupe oikovéva ha omanóva mbojovakehárõ.  Oñeʼẽ gueteri hína Pedro ha Espíritu Santo ou opa iñeʼẽ ohendúva ári,  Ha umi Jesús reroviaha Israelgua ou vaekue Pedro ndive, ijurujái opytávo Espíritu Santo oñemeʼẽgui avei Israelguaʼỹvape,  ohendu niko chupe kuéra oñeʼẽ ramo ñeʼẽ ambuépe ha omombaʼe guasúrõ Tupãme.  Upérõ Pedro heʼi: —Mañei piko ikatu jajoko ani haguã oñemongarai koʼã oñemeʼẽ vaekuépe Espíritu Santo ñandéveicha avei?   Ha heʼi oñemongarai haguã hikuái Jesucristo rérape. Upéi ojerure hikuái Pédrope opyta haguã hendive kuéra ára mbovymi. Apóstol ha oñopehẽngue Jesús reroviaha kuéra oĩva Judéape oikuaa Israelguaʼỹva avei oguerohoryha Ñandejára Ñeʼẽ.  Pedro ou jeývo Jerusalénpe katu, oĩ Israelgua Jesús reroviaha oñeʼẽ vaíva hese.  Oporandu hikuái chupe: —Mbaʼére piko reho Israelguaʼỹva rendápe ha rekaru hendive kuéra?   Pedro omombeʼupa chupe kuéra iñepyrũha guive ojehu vaekue. Heʼi chupe kuéra:   —Aime hína táva Jópepe, ha añemboʼe aja areko peteĩ jechauka: Ahecha peteĩ savana guasu joguaha, oñeñapytĩva irundy ijapýgui oguejy ramo yvágagui che aimeha peve.  Espíritu heʼi chéve aha haguã hendive kuéra kyhyjeʼỹre. Ha oho avei che ndive 6 Jesús reroviaha ñane pehẽnguéva. Opavave roike peteĩ kuimbaʼe rógape,  omombeʼúva oréve ohecha hague hógape Tupã remimboúpe,  ñemboʼyhápe heʼíva chupe: ‘Emondo ne rembijokuáiva táva Jópepe, ohenói haguã Simónpe, ojekuaáva avei Pedro ramo.  Haʼe heʼíta ndéve mbaʼéichapa ikatúta reñepysyrõ nde ha nde rogagua.  Añepyrũvo añeʼẽ chupe kuéra, Espíritu Santo ou hiʼári kuéra ou haguéicha ñande ári iñepyrũháme.  Upérõ che manduʼa upe heʼi vaekuére Ñandejára: ‘Añete, Juan oporomongarai vaekue ýpe, peẽ katu peñemongaraíta Espíritu Sántope.’   Tupã omeʼẽ ramo avei chupe kuéra upe omeʼẽ vaekue ñandéve, jajerovia vaekuére Ñandejára Jesucrístore, máva piko che ajokose haguã Tupãme?   Oñopehẽnguéva Jerusalengua ohendu rire koʼã mbaʼe, okirirĩ ha omombaʼe guasu Tupãme heʼívo: —Israelguaʼỹvape avei niko Tupã omeʼẽ raʼe ija haguã chupe kuéra ojevývo Tupã gotyo, ikatu haguã ohupyty jeikove opaʼỹva!   Omano rire Esteban, oñepyrũ upe ñepuʼã umi Jesús reroviahare, ha upévare okañy hikuái Fenicia, Chipre ha Antioquíape.  Upe rupi omyerakuã hikuái umi Israelguávape upe marandu porã ha umi Israelguaʼỹvape katu nahániri.  Opáichavo, oĩ Jesús reroviaha Chipre ha Cirenegua oguahẽva Antioquíape ha oñeʼẽ avei umi Israelguaʼỹvape, omyerakuãvo upe marandu porã Ñandejára Jesús rehegua.  Ñandejára pokatu oĩ hendive kuéra, ha upéicha rupi heta umi ojehejáva ijerovia yma guarégui ha oguerovia Ñandejárape.   Iglésia Jerusalén pegua oikuaávo upéva, omondo Bernabépe Antioquíape.  Oguahẽvo Antioquíape Bernabé ohecha mbaʼéichapa Tupã ohovasa raʼe chupe kuéra, ha ovyʼa eterei. Heʼi chupe kuéra oñembopyʼa peteĩ haguã ipyʼaite guive Ñandejára ndive.  Bernabé vaekue kuimbaʼe marangatu henyhẽva Espíritu Sántogui ha jeroviágui. Ha upéicha rupi heta umi ojerovia vaekue Ñandejárare.   Upéi Bernabé oho Társope Saulo píari,  ha ojuhu rire chupe, ogueraha Antioquíape. Upépe opyta ha oñembyaty hikuái upepegua iglésia ndive peteĩ áño pukukue, omboʼévo hetápe. Antioquíape oñepyrũ vaekue oñembohéra “cristiáno”, umi Cristo rehe ojeroviávape.   Umíva umi árape mbovymi maranduhára  oho Jerusaléngui Antioquíape.  Ha peteĩ haʼe kuérava, Agabo  hérava, oñemboʼy ha Espíritu Santo oikuaauka rupi chupe, omomarandu outaha ñembyahýi guasu opa rupi yvy jerekuévo, ha upéva ojehu Claudio ramo guare Roma ruvicha guasu.  Upérõ umi Jesús reroviaha Antioquiagua oñembopyʼa peteĩ oguerahauka haguã oguerekóvagui umi Judea guápe, peteĩ-teĩ ikatumiháicha.  Upéicha ojapo hikuái, ha Bernabé ha Saulo rupi, oguerahauka hikuái ipytyvõ  Jesús reroviaha kuérape Judea guápe. Umíva umi árape mburuvicha guasu Herodes oñepyrũ oñemoĩ pe iglésiare.  Ojukauka kyse pukúpe Juan rykeʼy Santiágope.  Ha ohechávo upéva oguerohoryha Israelgua, omonambika avei Pédrope. Kóva ojehu umi ára oñembyarete jave mbuja añembovuʼỹva.  Herodes omoingeka Pédrope koty ypytũme, oñangarekohápe hese irundy ñorãirõhára aty, irundy ñorãirõhára reheve peteĩ-teĩ atýpe. Omoĩse chupe tetãgua pópe Páskua arete rire.   Pedro oĩ aja koty ypytũme, pe iglésia oñemboʼe hese ipyʼaite guive.   Upe Herodes omoĩtaha árape Pédrope tetãgua pópe, haʼe oke hína mokõi ñorãirõhára paʼũme, ojepokua mokõi kadénape, ha okápe ñorãirõhára kuéra oñangareko pe okẽre.  Upeichaháguinte oguahẽ sapyʼa peteĩ Ñandejára remimbou, ha pe koty ypytũ ojehesapepa. Pe Ñandejára remimbou opoko Pédrore ijyképe ha omombáy chupe heʼívo: “Epuʼã pyaʼe!” Upévo umi kadéna hoʼa Pedro pógui,  ha Tupã remimbou heʼi chupe: “Eñemonde ha emoĩ nde sapatupe.” Pedro ojapo upéicha ha pe Tupã remimbou heʼi jey: “Emoĩ nde ahoja ha che moirũ.”   Pedro osẽ pe Tupã remimbou rapykuéri, oikuaaʼỹre añetépa pe Tupã remimbou rembiapo térã iképe guánte upe ohecháva.  Ohasa rire hikuái pe ñorãirõhára aty peteĩha ha upe mokõiha, oguahẽ upe oka pegua okẽ fiérrope, ha upéva ojepeʼa ijehegui rei. Osẽ hikuái ha ohasa rire peteĩ tape, pe Tupã remimbou oheja chupe.   Upérõ Pedro ohechakuaa ha heʼi: “Koʼágã ae ahecha porã Ñandejára, hemimbou rupi, che peʼa hague Heródesgui ha umi Israelgua che rehe ojapose vaekuégui.”   Ohecha kuaávo kóva, Pedro oho María, Juan, hérava avei Marcos, rógape, oñembyatyhápe heta oñemboʼéva.  Ombota upe okẽ ha peteĩ mitãkuña hérava Rode osẽ ohechávo mávapa.  Ohendúvo Pedro ñeʼẽ, ha ovyʼa etereígui, oipeʼa rangue chupe, oho pyaʼe oporomomarandúvo Pedro oĩha upe okẽme.  Heʼi hikuái chupe: —Nde tarova mbaʼe piko! Haʼe katu heʼi añeteha. Haʼe kuéra heʼi: —Oime vaerãko Tupã remimbou mbaʼe hína.   Upe aja Pedro akóinte ombota upe okẽ. Ha oipeʼávo ha ohecha chupe, oñemondýi hikuái.  Haʼe katu ipópe omokirirĩ chupe kuéra, ha omombeʼu mbaʼéichapa Ñandejára oguenohẽ chupe koty ypytũgui. Upéi heʼi: —Pemombeʼu kóva Santiágope ha ñane pehẽngue kuérape. Upéi osẽ oho ambue hendápe.   Koʼẽmba rire oiko sarambi guasu ñorãirõhára apytépe, ndoikuaáigui mbaʼépa oiko raʼe Pédrogui.  Herodes ohekauka chupe ha ndaikatúima ramo ojuhu, ojukauka iñangarekohare kuérape. Upe rire osẽ Judéagui ha oho oiko Cesaréape.   Herodes ipochy Tiro ha Sidongua ndive. Umíva oñemoĩ peteĩ ñeʼẽme ou haguã hendápe. Herodes róga pegua mburuvicha Blasto ndive oñemoĩ porã hikuái, ha hese ae ojerure chupe oiko haguã pyʼa guapýpe oñondive. Tiro ha Sidongua niko ojogua opa mbaʼe mburuvicha guasu Herodes retãgui.  Herodes omoĩ chupe kuéra peteĩ ára ou haguã oñeʼẽ hendive. Upérõ oñemonde ijao jeguápe, oñemoĩ mbojovakehára guapyhápe, ha upe guive oñemoñeʼẽ chupe kuéra.  Upérõ opavave osapukái joa: “Ko oñeʼẽva ndahaʼéi peteĩ yvypóra, peteĩ tupã uvei katu!”  Upe vove peteĩ Ñandejára remimbou ombohasyete Heródespe, nombyajéi haguére Tupãme. Hekove voi hasopa, ha omano yso rembiʼúrõ.   Upe aja Ñandejára Ñeʼẽ iñasãive ohóvo ha oñemyerakuã opa rupi.   Bernabé ha Saulo omohuʼã rire hembiapo Jerusalénpe, ojevy oguerahávo hendive Juan, Marcos avei héravape. Antioquía pegua iglésiape oĩ maranduhára  ha mboʼehára kuéra. Umíva Bernabé, Simón (oñembohérava avei Kamba), Lucio Cirenegua. Menahem (okakuaa vaekue Herodes, upe Galiléa sãmbyhyhare ndive) ha Saulo.  Peteĩ ára, omombaʼe guasu aja hikuái Ñandejárape ohasa jave hikuái karuʼỹme, Espíritu Santo heʼi: “Pemboyke chéve Bernabé ha Saulo. Areko niko hembiaporã nguéra.”   Ha ñemboʼe ha karuʼỹme ohasa rire, omoĩ hikuái ipo hiʼári kuéra ha omondo.   Espíritu Santo omondógui chupe kuéra Bernabé ha Saulo oho Seléuciape. Upégui oho Chipre gotyo.  Oguahẽvo upe várko oñembojaha, Salamínape, oñepyrũ hikuái omyerakuã Ñandejára Ñeʼẽ umi judío tupaoha rupi. Juan oho avei hendive kuéra ipytyvõha ramo.   Oguata hikuái pe Chipre tuichakue ha oguahẽ Páfospe, ha upépe ojuhu peteĩ paje apoha Israel guáva, hérava Bar Jesús, upéva maranduhára  guaʼu.  Ko paje apoha oĩ sãmbyhyhára Sergio Paulo, kuimbaʼe katupyry rógape. Pe sãmbyhyhára ohenoika Bernabé ha Sáulope, ohenduségui Ñandejára Ñeʼẽ.  Pe paje apoha katu, griégo ñeʼẽme hérava Elimas, ojokose ani haguã oguerovia pe sãmbyhyhára.  Upérõ Saulo, hérava avei Pablo, henyhẽva Espíritu Sántogui, omaʼẽ hatã hese,  ha heʼi chupe: —Tekove japu, mbaʼe vai apoha, mbaʼe pochy ñemoñare, nde aʼeʼỹva opa mbaʼe iporãvare! Mbaʼérepa nderejehejái Ñandejára rape ñemokarẽgui?  Ohechávo kóva upe sãmbyhyhára, oguerovia ohecha ramógui Ñandejára remimboʼe.   Pablo ha iñirũ nguéra ojupi várkope Páfospe ha oho Perge Panfilia guápe. Juan katu oheja chupe kuéra ha ojevy Jerusalénpe.  Pérgegui ohasa hikuái Antioquía Pisidia guápe. Upépe, pytuʼuha árape oike hikuái umi judío kuéra tupaópe ha oguapy.  Omoñeʼẽ rire hikuái tembiapoukapy ha maranduhára kuéra, upépe omyakãva heʼi chupe kuéra: —Che pehẽngue kuéra, pereko ramo peje vaerã peporomokyreʼỹ haguã, peje koʼágã.   Upérõ Pablo opuʼã ha omokirirĩvo ipópe, heʼi chupe kuéra: —Pehendu peẽ Israelguáva ha avei peẽ mombyryguáva pembyajéva Tupãme.  Tupã Israel Jára oiporavo vaekue ñande ru kuéra ypykuépe, ojapo chugui kuéra tetã guasu, oikórõ gueteri mombyrygua ramo Egíptope,  ha upéi ipokatúpe oguenohẽ chupe kuéra upe tetãgui.   Tupã ogueropuʼaka ijepokuaa vai kuéra yvy ojeikoʼỹháme 40 áño pukukue,   ha ohundi 7 tetã Canaán  yvýpe omeʼẽ haguã ijyvy kuéra ñande ru kuéra ypykuépe.   Opa koʼã mbaʼe hiʼare 450 áño rupi. Upéi omeʼẽ umívape tendota kuéra,  maranduhára Samuel  ára peve.  Upérõ haʼe kuéra ojerure peteĩ mburuvicha guasu  oisãmbyhy haguã chupe kuéra, ha Tupã 40 áño aja omeʼẽ chupe kuéra mburuvicha guasúrõ Quis raʼy Saúlpe, Benjamín  ñemoñaréva.  Upéi Tupã omongúi Saúlpe  ha omoĩ mburuvicha guasúrõ Davídpe, haʼe heʼi hague: ‘Ajuhu David Jesé raʼy, haʼeha kuimbaʼe arovyʼáva, ha oĩva ojapo haguãicha che rembipota.   Umi Jerusalénpe oikóva ha huvicha kuéra niko ndoikuaái Jesúspe, ha ndoikuaái maranduhára ñeʼẽ oñehendukáva, judío kuéra tupaópe pytuʼuha árape. Upéicha haʼe kuéra voi, ojerurévo Jesús ojejuka haguã, ojapo umi maranduhára heʼi vaekue.  Ha ndojuhúi ramo jepe hese, mbaʼérepa ojukáta, ojerure Pilátope ojukauka haguã.   Péicha Tupã omoañete ñande itaʼýrape omoingove jeývo Jesúspe, oĩháicha salmo mokõiháme: ‘Nde hína che Raʼy, che romoñemoña ko árape.’   Tupã omyerakuãma vaekue omoingove jeytaha, ani haguã hete oñembyai, heʼívo ikuatia ñeʼẽme: ‘Ajapóta umi ñeʼẽ marangatu añetegua ameʼẽ vaekue Davídpe.’   Upévare heʼi avei ambue hendápe: ‘Nderehejái chéne oñembyai ne rembiguái marangatu rete.’   David añete oipytyvõ vaekue hetã guápe, Tupã heʼi haguéicha chupe ha upéi omano ha oñembyaty itúva kuéra ndive, ha hete oñembyai.  Pablo ha iñirũ nguéra osẽ rire pe judío kuéra tupaógui, ojerure hikuái chupe upe pytuʼuha ára ambuépe oñeʼẽ jey haguã chupe kuéra koʼã mbaʼére.  Opa rire upe ñembyaty, pe judío kuéra tupaópe, heta judío ha umi ojeroviáva Tupãre judío kuéraicha, oho Pablo ha Bernabé ndive. Ha haʼe kuéra oñemoñeʼẽ oñemohatã haguã upe jerovia Tupã mborayhu ohenoihápe chupe kuéra.   Upe pytuʼu ára ambuépe haimete opa tavagua oñembyatypa ohendu haguã Ñandejára ñeʼẽ.  Umi Israelgua katu, ohechávo heta etereiha umi oñembyatýva, ojepicha eterei, ha oñepyrũ oñeʼẽ api Páblope ha oñeʼẽ reity chupe.  Upérõ Pablo ha Bernabé oñeʼẽ kyhyjeʼỹre ha heʼi chupe kuéra: —Ore romyerakuã vaerã kuri Ñandejára Ñeʼẽ peẽme raẽ, peẽgui Israelgua. Koʼágã katu peẽ pemboyke ha ndapeikuaaséigui mbaʼeve upe jeikove opaʼỹvagui, rohóta Israelguaʼỹvape.  Upéicha niko heʼi vaekue oréva Ñandejára, heʼírõ guare: ‘Romoĩ tetã nguéra resapehárõ, reraha haguã ñepysyrõ che aguerúva, yvy pahaite peve.’   Ohendúvo kóva, umi Israelguaʼỹva ovyʼa ha oñepyrũ heʼi Ñandejára ñeʼẽ iporãha, ha oguerovia umi ojeporavo vaekuéva ohupytytaha jeikove opaveʼỹva.  Upéicha oñemyasãi Ñandejára ñeʼẽ opa upe tetãpýre.  Israelguáva katu oñeʼẽ kuñakarai iñemboʼe rayhúva ndive, ha ombohuguy raku chupe kuéra opuʼã haguã Saulo ha Bernabére, ha omosẽ upégui.  Upérõ haʼe kuéra oityvyro yvy tĩmbo ipýgui, techaukahárõ chupe kuéra,  ha oho hikuái Icóniope.  Umi oguerovia vaekue katu henyhẽmba vyʼágui ha Espíritu Sántogui. Icóniope Pablo ha Bernabé oike oñondive pe judío kuéra tupaópe ha iñeʼẽ rupi heta oĩ ogueroviáva Israelgua ha Israelguaʼỹva.  Umi Israelgua ogueroviaʼỹva katu ombopochy umi Israelguaʼỹvape Jesús reroviaha kuérare.  Opáichavo apóstol kuéra opyta are upépe, ha ojeroviágui Ñandejárare oñeʼẽ kyhyjeʼỹre, ha Ñandejára ombyaje haʼe kuéra heʼíva Tupã mborayhúgui, omeʼẽvo chupe kuéra pokatu ojapo haguã techaukarã ha hechapyrãva.  Umi tavagua katu ojoavy: oime oĩva Israelgua ndive ha oime oĩva apóstol kuéra ndive.  Upérõ umi Israelgua ha Israelguaʼỹva oñemoĩ peteĩ ñeʼẽme mburuvicha kuéra ndive, oñemboharái haguã hese kuéra ha omboʼíta haguã chupe kuéra.  Pablo ha Bernabé oikuaávo upéva, okañy ha oho hikuái Listra ha Dérbepe, táva kuéra Licaonia pegua, ha ijerekuévo rupi,  ha omyerakuã avei umi rupi upe marandu porã.   Lístrape oĩ peteĩ kuimbaʼe ikatuʼỹva oguata. Ndoguatái vaekue arakaʼeve, ijapapágui oikove ypy guive. Ko kuimbaʼe oguapy hína,  ohendúvo pe Pablo heʼíva. Pablo omaʼẽ hese ha ohecha ogueroviaha ikatu haguã okuera.  Upérõ heʼi hatã chupe: —Epuʼã ha eñemboʼy! Pe kuimbaʼe opo opuʼã ha oñepyrũ oguata.  Ohechávo upe Pablo ojapo vaekue, opavave oñepyrũ osapukái Licaonia ñeʼẽme: —Tupã nguéra oguejy ñane rendápe kuimbaʼérõ!   Ha oguereko Bernabépe tupã Zeus ramo ha Páblope Hermes ramo, haʼégui upe oñeʼẽva.  Zeus paʼi, oguerekóva itupao táva reiképe, ogueru tóro kuéra ha yvoty ombojegua haguã chupe kuéra, ha opavave oikuaveʼẽse chupe kuéra mymbajuka.   Bernabé ha Pablo ohecha kuaávo upéva, omondoro ijao kuéra ha oike ijapytépe kuéra osapukáivo:   —Peẽ kuimbaʼe, mbaʼére piko pejapo péicha? Oréko yvypóra peẽichaguánte avei. Roju kuri pomomarandúvo pe marandu porã, pejehejáma haguã koʼã výro reígui, ha pejevy Tupã oikovévare ojapo vaekue yvága, yvy, yguasu ha opa ipype oĩva.  Ha heʼivérõ jepe chupe kuéra, ndaikatúi ojoko ani haguã oikuaveʼẽ mymbajuka.   Upérõ oguahẽ Israel guáva Antioquía ha Iconiogua, ombopochýva hese kuéra opavavépe. Upérõ omboʼíta hikuái Páblope ha oimoʼãvo ojuka hague oguerotyryry táva rokápe.  Umi Jesús reroviaha oñembyatývo Pablo jerére, haʼe opuʼã ha oike jey upe távape. Upe ára ambuépe osẽ Bernabé ndive Derbe gotyo.   Omyerakuã rire marandu porã Dérbepe, oĩ rire heta Jesús reroviaha, ojevy Listra, Iconio ha Antioquíape.  Koʼã henda rupi omokyreʼỹ Jesús reroviahápe, oñemoñeʼẽvo chupe kuéra oñemohatã haguã ijeroviápe, heʼívo, jaike haguã Tupã remisãmbyhýpe jahasa asy heta vaerãha.  Omoingo avei hikuái myakãhára  kuéra peteĩ-teĩ iglésiape, ha ojapo rire ñemboʼe ha karuʼỹ, oheja chupe kuéra Ñandejára, haʼe kuéra ojerovia hague pópe.   Ohasávo Pisidia rupi oguahẽ hikuái Panfíliape.  Omyerakuã upe ñeʼẽ Pérgepe ha upéi oho Atalíape.  Upépe ojupi várkope Antioquía gotyo, upégui oñemondo vaekue tembiapo aporã ha oñemoĩ vaekue chupe kuéra Tupã po guýpe.  Oguahẽvo Antioquíape ombyaty upe iglésia ha omombeʼu chupe kuéra opa mbaʼe Tupã ojapo vaekue hendive kuéra, ha mbaʼéichapa Ñandejára oipeʼa raʼe hokẽ Israelguaʼỹvape, ikatu haguã haʼe kuéra avei oguerovia.  Pablo ha Bernabé opyta are upépe umi Jesús reroviaha ndive. Umíva umi árape, umi oho vaekue Judéagui Antioquíape, oñepyrũ omboʼe umi Jesús reroviaha judioʼỹvape, ndojeapiʼoukái ramo, Moisés heʼi haguéicha  ndaikatuiha oñepysyrõ.  Pablo ha Bernabé oñoñeʼẽ api mbarete hendive kuéra, ha ipahápe Pablo, Bernabé ha ambue kuérava ojeporavo oho haguã Jerusalénpe oñeʼẽvo ko mbaʼére apóstol kuéra ha myakãhára  kuéra upe Jesucristo iglésia pegua ndive.   Umi Antioquía pegua Jesucristo iglésia rembijokuái, ohasávo Fenicia ha Samaría rupi, omombeʼu mbaʼéichapa umi Israelguaʼỹva ojeheja raʼe ijerovia ymágui, oho haguã Tupã ndive. Ha opa oñopehẽnguéva ovyʼa eterei ohendúvo.   Pablo ha Bernabé oguahẽvo Jerusalénpe, upepegua iglésia, apóstol ha myakãhára kuéra oguerohory chupe kuéra, ha haʼe kuéra omombeʼu opa Tupã ojapo vaekue hendive kuéra.  Oĩ jepe fariséova oguerovia vaekue, opuʼãva ha heʼi: —Tekotevẽ ñambyapiʼouka umi Israelguaʼỹ Jesús reroviahápe, ha tojapo Moisés rembiapoukapy.   Upérõ oñembyaty apóstol ha myakãhára kuéra, oñeʼẽ haguã kóvare.  Heta oñeʼẽ rire hikuái, Pedro opuʼã ha heʼi chupe kuéra: —Che pehẽngue kuéra, peikuaa ymáma Tupã che poravo hague pende apytégui amyerakuã haguã pe marandu porã Israelguaʼỹvape, ikatu haguã haʼe kuéra oguerovia.   Ha Tupã, oikuaáva opavave pyʼapy, ohechauka oguerohoryha chupe kuéra, omeʼẽ niko chupe kuéra  Espíritu Santo ñandéveicha avei.   Tupãme guarã peteĩchante haʼe kuéra ha ñande, omopotĩ niko avei ipyʼapy pe jerovia rupi.  Mbaʼérepa aipórõ peñemoĩse Tupã rehe, peitývo koʼã Jesús reroviaha ári mbaʼe pohýi, ñande ha ñande ru kuéra ypykue ikatuʼỹ vaekue jaropuʼaka?  Opavave okirirĩ ha ohendu, Bernabé ha Pablo oñeʼẽ aja umi techaukarã ha hechapyrãvare, Tupã ojapo vaekue haʼe kuéra rupi umi Israelguaʼỹva apytépe.  Haʼe kuéra oñeʼẽmbávo, Santiago heʼi: —Che pehẽngue kuéra, pe che rendumi:  Simón omombeʼu ñandéve mbaʼéichapa Tupã oguerohory ypy vaekue Israelguaʼỹvape, oiporavóvo avei ijapytépe kuéra peteĩ tetã imbaʼerãva.  Upéicha avei ohai vaekue umi maranduhára,  heʼiháicha Tupã kuatiañeʼẽ:   ‘Upéi aju jeýta ha amopuʼã jeýta David tapỹi ojeroʼa vaekue: amyatyrõ jeýta itapere ha amopuʼã jeýta,   ikatu haguã umi ambue oheka Ñandejárape opa tetã megua ndive, oñemboyke vaekue che rérape guarã.   Ñandejára, oikuaauka vaekue koʼã mbaʼe ymaite guive, omeʼẽma iñeʼẽ.’   Aipórõ che añandu nañamoĩ vaerãiha mbaʼe pohýi tekotevẽʼỹva umi Israelguaʼỹvape, ijerovia yma guarégui ojehejávape, oho haguã Tupã ndive.  Apóstol ha myakãhára kuéra, ha upepegua umi iglésia, oñembopyʼa peteĩ oiporavo haguã ijapytégui kuérava ha omondo chupe kuéra Antioquíape, Pablo ha Bernabé ndive. Oiporavo Judáspe, hérava avei Barsabás ha Sílaspe, kuimbaʼe kuéra ojeapóva mbaʼérõ Jesús reroviaha apytépe,  ha hendive kuéra omondo ko kuatiañeʼẽ: “Ore apóstol ha myakãhára kuéra pene pehẽnguéva, romomaitei umi ore pehẽngue Jesús reroviaha Israelguaʼỹvape, ha oikóva Antioquía, Siria ha Cilíciape.  Roikuaa oĩ hague tapicha ohóva koʼágui ore roʼeʼỹre chupe kuéra, pene myangekói vaekue iñeʼẽme ha pene mokañy.  Upévare roñemoĩ peteĩ ñeʼẽme roiporavo haguã ore apytégui umi oho vaerã pene rendápe, ore pehẽngue kuéra rohayhu etéva Bernabé ha Pablo ndive,  omoĩ vaekue hekove kyhyjeʼỹre Ñandejára Jesucristo rehehápe.  Upéicha rupi romondo peẽme Judas ha Sílaspe. Haʼe kuéra oñeʼẽta pene ndive omyesakã haguã peẽme opa mbaʼe.  Espíritu Santo ha ore rojuhu porã, noromoĩri haguã pende ári mbaʼeveichagua mbaʼe pohýi, ndahaʼéirõ koʼã mbaʼe tekotevẽva:  Ani peʼu tymba roʼo oñekuaveʼẽ vaekue tupã guaʼu kuérape, ani peʼu soʼo huguy reheve térã tymba ojahoga vaekue roʼo, ha ani pemenda hekopeʼỹ. Pejejokórõ koʼã mbaʼégui, pejapo porãta. Pomomaitei.”   Haʼe kuéra oporomomaitei rire, oho hikuái Antioquíape ha ombyatývo umi Jesucristo reroviahápe, omoĩ ipópe kuéra pe kuatiañeʼẽ.  Oñemoñeʼẽ rire upe kuatia, ovyʼa eterei ombopyʼa guapýgui chupe kuéra.  Judas ha Silas haʼégui avei maranduhára, ombovyʼa ha omokyreʼỹ eterei iñeʼẽ nguérape umi oñopehẽnguévape.  Aremi rire, umi Jesús reroviaha omondo jey chupe kuéra maitei ha pyʼa guapy reheve imbouhare rendápe.  Silas katu oñembopyʼa peteĩ ha opyta hendive kuéra.  Pablo ha Bernabé katu opyta jey Antioquíape ha heta ambue ndive oporomboʼe ohóvo ha omyerakuã Ñandejára marandu porã.   Upéi Pablo heʼi Bernabépe: —Jaha jey ñane pehẽngue Jesús reroviaha rendápe umi táva ñamyerakuã hague rupi Ñandejára ñeʼẽ, jahecha haguã mbaʼéichapa oiko hikuái.   Bernabé oguerahase Juan, Marcos avei héravape.  Pablo katu ndojuhu porãi upéva, Marcos oheja haguére chupe kuéra Panfíliape  ha ndoikói hendive kuéra upe tembiapópe.  Ojoavy mbaretégui, ojei ojuehegui. Bernabé ogueraha Márcospe ha ojupi várkope ha oho Chíprepe,  Pablo katu oiporavo Sílaspe, ha Jesús reroviaha ohejávo chupe kuéra Ñandejára mborayhu pópe, haʼe osẽ upégui,  ha ohasa Siria ha Cilicia rupi omokyreʼỹvo pehẽngue kuéra umi Jesucristo iglésiape. Pablo oguahẽ Derbe ha Lístrape, ha upépe ojuhu peteĩ Jesús reroviaha, hérava Timoteo. Isy, Israelgua Jesús reroviaha ha itúva griégo.  Listra ha Iconio pegua pehẽngue kuérava oñeʼẽ porã hese.  Pablo oipota Timoteo omoirũ chupe kuéra, ha upéva mboyve ombyapiʼouka chupe, ndoipotáigui ipochy Israel guáva oikóva upe rupi. Opavave niko oikuaa Timoteo ru griegoha.  Opa umi táva ohasaha rupi oikuaauka umi Jesús reroviahápe apóstol  heʼi vaekue ha myakãhára  kuéra Jesucristo iglésia Jerusalén pegua.  Aipórõ, umi Jesucristo iglésia oñemohatã ijeroviápe ha umi Jesús reroviaha hetave arakoʼẽre.   Espíritu Santo ndohejáigui chupe kuéra omyerakuã upe ñeʼẽ Ásiape, ohasa hikuái Frigia ha Galacia rupi,  ha oguahẽ Misia rembeʼy peve. Upégui oikese moʼã hikuái Bitíniape, Jesús Espíritu katu ndohejái.  Aipórõ, ohasávo Misia rupi oguejy Tróadepe.  Upépe Pablo peteĩ pyharépe oguereko peteĩ jechauka: Ohecha peteĩ kuimbaʼe Macedoniagua, ñemboʼyhápe heʼíva chupe: “Ehasána Macedóniape ha ore pytyvõ.”  Pablo oguereko rire ko jechauka, roñemoĩ roho haguãicha Macedóniape, roikuaa porãgui Tupã ore renoiha romyerakuã haguã upépe marandu porã.   Rojupi várkope Tróadepe ha ropiaʼỹre roho yvy y mbyte pegua Samotráciape, ha upe ára ambuépe roguahẽ Neápolispe.  Upépe roho Romaguáva táva Filipos, Macedoniagua táva itenondevévape. Upépe ropyta ára mbovymi.  Peteĩ pytuʼuha árape rosẽ okaháre y rembeʼýpe, oñeñemboʼehápe jepi rupi. Roguapy ha roñeʼẽ marandu porã rehe kuña kuéra oñembyaty vaekuépe.  Peteĩ haʼe kuérava héra Lidia, upéva Tiatiragua, poyvi pytã sỹime oñemúva. Ko kuña omombaʼe guasúva Tupãme, ohendu hína, ha Ñandejára omokyreʼỹ chupe ojapysaka porã haguã upe Pablo heʼívare.  Oñemongaraika opa hogagua ndive ha upéi heʼi oréve: —Perovia ramo añetehápe che ajeroviaha Ñandejárare, peju pepyta che rógape. Ha ore reraha hógape.   Rohóvo ñemboʼehápero juhu peteĩ mitãkuña oguerekóva mbaʼe pochy, mbaʼe ñemi kuaaha. Kóva, peteĩ tembiguái, heʼi rupi imbaʼe kuaa ohupytýva heta viru ijára kuérape guarã.  Ko mitãkuña ou ore rapykuéri osapukáivo: —Koʼã kuimbaʼe hína Tupã yvatetegua rembiguái, ha omyerakuã peẽme ñepysyrõ rape!   Péicha ojapo heta ára pukukue. Pablo katu ikueráima chugui, ha ojere heʼi pe mbaʼe pochy pype oĩvape: —Jesucristo rérape haʼe ndéve resẽ haguã chugui. Upe vove pe mbaʼe pochy oheja chupe.   Upe mitãkuña jára kuéra katu, ohechávo ndaikatu moʼã veimaha oñemboviru upe haʼe heʼíva rupi, ipojái Pablo ha Sílare ha ogueraha mburuvicha kuéra renondépe upe táva roka guasúpe.  Heʼi hikuái mbojovakehárape: —Koʼã Israelguáva omyangekói ñande táva,  ha oporomboʼe heta mbaʼére, ñande Romaguáva ikatuʼỹva jarohory.   Upérõ opavave opuʼã hese kuéra, ha mbojovakehára kuéra heʼi oñemboi haguã ijaógui ha oñenupã yvyrápe.  Oinupã heta rire omoinge chupe kuéra koty ypytũme ha heʼi herekuápe oñangareko mbarete haguã hese kuéra.  Haʼe aipórõ ogueraha chupe kuéra upe koty ruguaitépe ha omoinge ipy yvyra kuápe.   Pyhare pyte rupi katu, Pablo ha Silas oñemboʼe ha opurahéi Tupãme, ha umi oĩva avei koty ypytũme ohendu hína,  peichahágui ou sapyʼa peteĩ yvy ryrýi ne ratãva, omonguʼepáva pe óga pyenda. Upe vove ojepeʼapa okẽ nguéra, ha osopa umi upépe oĩva sã nguéra.  Pe herekua opáy, ha ohechávo okẽ nguéra ojepeʼapáva ohekýi ikyse puku ojejuka haguã, oimoʼãgui opavave okañy hague.  Pablo katu osapukái chupe: —Ani rejapo nde jehe mbaʼeve ivaíva, roimembáko hína ápe.   Upérõ pe herekua ojerure mbaʼe rendy, oike pyaʼe, ha oryryipávo kyhyjégui oñesũ Pablo ha Silas renondépe.  Upéi oguenohẽ chupe kuéra ha oporandu: —Karai kuéra, mbaʼépa ajapo vaerã añepysyrõ haguã?   Haʼe kuéra heʼi chupe: —Ejerovia Ñandejára Jesús rehe ha reñepysyrõta nde ha nde rogagua.   Ha oñeʼẽ hikuái Ñandejára ñeʼẽre chupe ha opa hógape oĩvape.  Upe pyharépe voi upe herekua oipohano chupe kuéra iñenupãngue, ha upéi haʼe ha hogagua oñemongaraika.  Upe rire ogueraha hógape ha omongaru. Haʼe ha hogagua kuéra ovyʼa eterei oguerovia haguére Tupãme.   Koʼẽmba rire, mbojovakehára kuéra omondo ñorãirõhára kuéra heʼívo koty ypytũ rerekuápe opoi haguã Pablo ha Sílasgui.  Pe koty ypytũ rerekua heʼi Páblope: —Mbojovakehára kuéra heʼika chéve apoi haguã pende hegui. Aipórõ ikatúma peho kyhyjeʼỹre.   Pablo katu heʼi ñorãirõhára kuérape: —Ore Romaguávape ore nupã kuri opavave renondépe ore mbojovakeʼỹre, ha ore moinge koty ypytũme, ha piko ágã pepoise ore hegui ñemiháme? Nda upéicha moʼãi hína! Tou haʼe kuéra voi ore renohẽvo!  Ñorãirõhára kuéra ogueraha koʼã ñeʼẽ mbojovakehára kuérape ha haʼe kuéra oñemondýi ohendúvo Roma peguaha.  Oho aipórõ mbojovakeha kuéra, heʼívo Pablo ha Sílaspe ombyasyha, oguenohẽ, ha ojerure chupe kuéra osẽ haguã pe távagui.  Osẽvo koty ypytũgui Pablo ha Silas oho Lidia rógape, ha ohecha rire pehẽngue kuéra Jesús reroviahápe ha omokyreʼỹ rire chupe kuéra, oho upégui. Ohokuévo Pablo ha Silas ohasa Anfípolis ha Apolonia rupi, ha upéi oguahẽ Tesalónicape, judío kuéra tupaópe.  Pablo jepi guáicha oho judío kuéra tupaópe, ha pytuʼuha árape mbohapy semána pukukue, oñoñeʼẽ api hendive kuéra, oiporúvo Tupã kuatiañeʼẽ.  Omyesakã chupe kuéra, pe Mesías omano vaerã, ha omano rire oikove jey vaerã hague. Heʼi chupe kuéra: —Upe Jesús che amyerakuãva peẽme hína upe Mesías.   Oĩ Israelguáva Jesús reroviaha ha oñemoirũva Pablo ha Silas ndive. Oguerovia avei heta griégova omombaʼe guasúva Tupãme, ha heta kuña, ipoguasúva rehegua.  Kóva katu opicha eterei umi Israelgua ogueroviaʼỹvape, ha ombyaty mbaʼe vai apoha reko rei, ojapo haguã sarambi pe távare. Ondyry avei Jasón rógare oguenohẽ haguã upégui Pablo ha Sílaspe ha omoĩ tetãgua pópe,  ha ndojuhúima ramo chupe kuéra upépe, oguerotyryry hikuái Jasón ha ambue oñopehẽnguévape upe tavagua ruvicha kuéra rendápe, osapukáivo: —Koʼã kuimbaʼe, oporomyangekói vaekue yvy jerekuévo, ou koʼápe avei,  ha Jasón omoguahẽ chupe kuéra hógape. Haʼe kuéra opuʼã hína Romagua ruvicha guasúre, heʼívo oĩha ambue mburuvicha guasu, aipo Jesús.  Ohendúvo koʼã mbaʼe, umi tetãgua ha mburuvicha kuéra avei oñemondýi.  Jasón ha umi ambue katu ohepymeʼẽ hese kuéra, ha opoi hikuái chugui kuéra.   Pyhare vove, Jesús reroviaha pehẽngue kuérava omondo pyaʼe Pablo ha Sílaspe Berea gotyo. Oguahẽvo, oho hikuái judío kuéra tupaópe.  Koʼã Israelguáva, imbaʼe porãvéva umi Tesalónica guávagui, oguerohory ipyʼaite guive upe ñeʼẽ, ha arakoʼẽre oipyguara Tupã kuatiañeʼẽ ohecha haguã añetépa umi ojeʼéva.  Upéicha rupi, heta haʼe kuérava oguerovia, ha heta griégo kuérava avei oguerovia, kuñáva ha kuimbaʼéva.  Umi Israel guáva Tesalónicape oikóva katu, oikuaávo Pablo omyerakuãha hína Ñandejára Ñeʼẽ Beréape, oho ha ojapo avei upépe sarambi.  Jesús reroviaha pehẽngue kuérava katu, pyaʼe omondo Páblope yguasu rembeʼy gotyo, Silas ha Timoteo opyta aja Beréape.  Umi omoirũva Páblope oho hendive Atenas peve. Upéi ojevy oguerúvo iñeʼẽ Silas ha Timoteo peguarã, oñembyaty pyaʼe haguã hendive.   Pablo ohaʼarõ aja Aténaspe Silas ha Timotéope, ipochy eterei ohechávo upe táva henyhẽha tupã guaʼu raʼãngágui.  Upévare oñoñeʼẽ api judío kuéra tupaópe hendive kuéra ha ambue Tupãme omombaʼe guasúva ndive, ha oñoñeʼẽ api avei upe táva rokápe umi upépe ijatýva ndive.  Avei arandu kuéra epicúreova ha estóicova oñepyrũ oñoñeʼẽ api hendive. Oĩ heʼíva: —Mbaʼe piko heʼíta ñandéve ko tekove ñeʼẽngatu? Ha oĩ heʼíva: —Oime vaerãko hína tupã mombyrygua myerakuãha. Péicha heʼi hikuái Pablo omyerakuãgui Jesús marandu porã ha jeikove jey rehegua.  Upérõ ogueraha hikuái chupe Areópagope ha oporandu hikuái chupe: —Ikatúpa jaikuaa mbaʼeichagua temimboʼe pyahúpa reru oréve?  Ere niko oréve mbaʼe pyahu ore roikuaaʼỹva ha roikuaase mbaʼépa heʼise umíva.  Umi Atenasgua ha mombyrygua upépe oikóva niko, mbaʼe ipyahúva ohenduhárente voi oikóva.  Pablo opuʼã ijapytépe kuéra upe Areópagope ha heʼi: —Kuimbaʼe kuéra Atenasgua, opa umi ahechávare, ahecha kuaa peẽ perohoryha tupã nguérape.  Amaʼẽvo peẽ pemombaʼe guasuha rupi chupe kuéra, ajuhu peteĩ altar  ojehaihápe koʼã ñeʼẽ: ‘Pe Tupã ojekuaaʼỹvape.’ Upe peẽ peikuaaʼỹre pemombaʼe guasúvare aju añeʼẽvo peẽme.   Pe Tupã ojapo vaekue yvy ha opa mbaʼe ipype oĩva, upéva hína yvy ha yvága Jára. Ndoikói tupao yvypóra po rupi ijapopyrépe,  ha noikotevẽi avave ojapo hese mbaʼeve, ko haʼe voi omeʼẽva ñandéve, jeikove, pytuhẽ ha opa mbaʼe.   Peteĩ kuimbaʼégui añónte ojapo haʼe opa tetã nguéra, oiko haguã yvy ári, ha heʼi chupe kuéra arakaʼépa ha moõpa oikóta,  Tupã yma oheja reínte vaekue yvypóra kuéra kuaaʼỹ, koʼágã katu heʼi opavavépe opa rupi ojevy haguã haʼe gotyo,  Tupã omoĩ haguére peteĩ ára ombojovake haguã opa yvypórape teko jojápe,  peteĩ kuimbaʼe rupi, haʼe oiporavo vaekue, ha upéva ohechauka opavavépe omoingove jeývo chupe.   Ohendúvo upe jeikove jey omanóva apytégui rehegua, oĩ oñembohorýva hese, ha oĩ heʼíva chupe: —Ágã upéinte rohendu jeýne reñeʼẽvo oréve koʼã mbaʼére.   Upémarõ Pablo oheja chupe kuéra.  Oĩ katu ohóva hendive ha oguerovia. Umíva apytépe oĩ Dionisio, haʼe peteĩ Areópago pegua kuérava, peteĩ kuñakarai hérava Dámaris avei, ha ambueve kuérava. Upe rire Pablo osẽ Aténasgui ha oho Coríntope.  Upépe ojejuhu peteĩ Israelguáva Áquila hérava ndive, Pontoguáva. Nda aréi raʼe Áquila ha hembireko Priscila oguahẽ hague Itáliagui. Upégui osẽ vaerã raʼe Roma ruvicha guasu Claudio heʼi haguére opa Israelguáva osẽ vaerãha Rómagui. Pablo oho hendápe kuéra,  ha ombaʼapógui avei Pábloicha óga ao apópe, opyta hendive kuéra ombaʼapo haguã oñondive.  Oguahẽvo pytuʼuha ára Pablo oho jepi judío kuéra tupaópe ha oñeʼẽ oñehaʼãvo ogueroviaka Israelgua ha Israelguaʼỹvape avei.   Silas ha Timoteo oguahẽvo Macedóniagui, Pablo oñemeʼẽmbaite omyerakuãvo upe ñeʼẽ ha ohechaukávo Israelguávape Jesús haʼeha upe Mesías.  Haʼe kuéra katu oñemoĩ hese ha oñeʼẽ reity chupe. Upérõ Pablo oityvyro ijao techaukahárõ, ha heʼi chupe kuéra: —Pende ári hoʼáta peñehundi ramo. Upéva na che ndive véima. Águi ahátama Israelguaʼỹvape.   Osẽ pe judío kuéra tupaógui ha oho peteĩ kuimbaʼe Ticio Justo hérava, Tupãme omombaʼe guasúva rógape, ha oĩva judío kuéra tupao ykére.  Ha Crispo, upépe omyakãva, opa hogagua kuéra ndive oguerovia Ñandejárape. Ha heta Corintoguáva avei, ohendúvo pe ñeʼẽ, oguerovia ha oñemongaraika.  Peteĩ pyharépe, Ñandejára heʼi Páblope peteĩ jechaukápe: “Ani rekyhyje, emyerakuãnte reikóvo upe ñeʼẽ ha ani rerokirirĩ.  Che aimégui ne ndive, ndaipóri opoko vaerã nde rehe ojapo haguã nde rehe ivaíva, che retãgua niko heta eterei hína kóva ko távape.”  Aipórõ Pablo opyta áño imédio Coríntope omyasãivo ijapytépe kuéra Ñandejára Ñeʼẽ.   Galión Acaya sãmbyhyhárarõ guare katu, Israelguáva oñembyaty ha opuʼãmba Pablo rehe, ogueraha chupe mbojovakehápe,  ha heʼi sãmbyhyhárape: —Ko kuimbaʼe ogueroviaukase opavavépe omombaʼe guasu vaerãha Tupãme, ore rembiapoukapy heʼiʼỹháicha.   Pablo oñeʼẽtama hína ha Galión heʼi Israelgua kuérape: —Tembiapo vai térã porojuka rire ramo, pohendu vaerã moʼã hekópe, peẽ Israelguáva,  Ñeʼẽ térã pene rembiapoukapy ramo katu, pejehecha peẽ, che ndaike moʼãi upévape.   Ha omosẽ chupe kuéra.  Upémarõ umi greciagua ipojái upe judío kuéra tupao upépe omyakãvare, Sóstenes rehe, ha oinupã hikuái upépe voi. Galión katu ohejánte oiko ha ndo jepyʼapýi mbaʼevére.   Pablo opyta gueteri heta ára Coríntope. Upéi omomaitei paha Jesús reroviaha pehẽnguévape ha Priscila ha Áquila ndive ojupi várkope Siria gotyo. Cencréaspe oñemyakã perõ ojapo haguã iñeʼẽ omeʼẽ vaekue Tupãme.   Oguahẽvo hikuái Éfesope, Pablo oheja Priscila ha Aquílape ha oho judío kuéra tupaópe. Upépe oñeʼẽ Israelgua upépe ijatýva ndive.  Haʼe kuéra ojerure chupe opyta areve haguã, ha ndopytaséi,  heʼi uvei chupe kuéra omomaiteipahávo: Tupã oipotárõ aju jeýta pohecha. Upéi Pablo ojupi várkope ha oho Éfesogui.  Oguahẽvo Cesaréape oho Jerusalénpe omomaiteívo iglésiape, ha upéi oho Antioquíape.   Aremi rire osẽ jey oho Galacia ha Frigia rupi omokyreʼỹvo umi Jesús reroviahápe.   Umíva umi árape oguahẽ Éfesope peteĩ Israelguáva hérava Apolo, Alejandriagua. Oñeʼẽ kuaa eterei ha oikuaa porã Tupã kuatiañeʼẽ nguéra.  Oikuaáma Ñandejára rape ha oñeʼẽ kyreʼỹ eterei, oporomboʼe sakã porãvo Jesús guiguáre, Juan oporomongarai reheguánte jepe upe oikuaáva.  Apolo oñemoĩ oñeʼẽ kyhyjeʼỹre judío kuéra tupaópe. Ohendu vove chupe Priscila ha Áquila ogueraha chupe haʼeñoháme ha omyesakã porãve chupe upe Tupã rape.  Apolo ohasase ramo guare Acáyape, Jesús reroviaha pehẽngue kuérava oguerohory, ha ohai kuatiañeʼẽ umi upepegua Jesús reroviahápe, omoguahẽ porã haguã chupe. Oguahẽvo Acáyape oipytyvõ porã umi Tupã pyʼa porã rupi oguerovia vaekuépe.  Opavave renondépe niko ombohovái umi Israelguávape, ohejávo chupe kuéra oikuaaʼỹre mbaʼépa heʼíta, ha oiporu pype Tupã kuatiañeʼẽ nguéra, ohechauka Jesús haʼeha upe Mesías. Apolo oĩ aja Coríntope, Pablo ohasa yvyty paʼũ rupi ha oguahẽ Éfesope. Upépe ojuhu heta Jesús reroviahápe.  Oporandu chupe kuéra: —Oñemeʼẽ piko peẽme Espíritu Santo perovia ramo guare? Haʼe kuéra heʼi: Norohendúiva oĩha aipo Espíritu Santo.   Pablo oporandu chupe kuéra: —Mbaʼeichagua ñemongarai rupi piko peñemongarai raʼe? Haʼe kuéra heʼi: —Juan ñemongarai rupi.   Pablo heʼi chupe kuéra: —Juan añete omongaraíva umi ojevývape Tupã gotyo, opáichavo heʼíva chupe kuéra oguerovia haguã upe ou vaerãme haʼe rire, heʼise Jesúspe.   Ohendúvo kóva oñemongaraika hikuái Ñandejára Jesús rérape,  ha Pablo omoĩvo ipo hese kuéra, ou avei hiʼári kuéra Espíritu Santo, ha oñeʼẽ ñeʼẽ ojekuaaʼỹvape ha ohenduka pe Ñandejára heʼíva haʼe kuéra rupi.  Haʼe kuéra vaekue 12 kuimbaʼe rupi.  Mbohapy mése aja Pablo oho judío kuéra tupaópe ha upépe omyerakuã upe ñeʼẽ kyhyjeʼỹre ha oñehaʼã ogueroviauka opavavépe Tupã remisãmbyhy rehegua.  Oĩ jepe oñembopyʼa hatãva ha ndogueroviaséiva, oñeʼẽ vai uvei opavave renondépe upe Tape Pyahúre. Upérõ Pablo ojei chugui kuéra ha ogueraha umi Jesús reroviahápe, oporomboʼehápe aipo Tirano, Upépe oñemoñeʼẽ opa ára,  ha upéicha ojapo mokõi áño pukukue. Upéicha rupi, opa oikóva Asia rupi, Israelguáva ha Israelguaʼỹva, ohendu Ñandejára ñeʼẽ.  Ha Tupã ojapo hechapyrã tuicháva Pablo rupi.  Umi pañuélo ha ao ojáva hetére jepe ojeraraha hasývape, ha koʼãva okuera imbaʼasýgui, ha umi mbaʼe pochy osẽ chugui kuéra.  Ha umi Israelguáva oikóva táva rokáre omosẽvo mbaʼe pochy kuéra, oiporuse upevarã Ñandejára Jesús réra. Aipórõ heʼi umi mbaʼe pochýpe: “Jesús, Pablo omyerakuãva rérape, haʼe peẽme pesẽ haguã!”   Péicha ojapo jepi umi 7 paʼi ruvicha Israelguáva, Esceva hérava, raʼy.  Peteĩ jey katu upe mbaʼe pochy heʼi chupe kuéra: “Aikuaa Jesús ha mávapa Pablo, ha peẽ piko máva?”   Upérõ pe kuimbaʼe oguerekóva mbaʼe pochy ojeity hiʼári kuéra ha imbarete etereivégui ipuʼaka opavavére, ha vaikuépe oguereko, okañy meve ha osẽ upégui opívo ha ojekutupa pyre.  Opa umi oikóva Éfesope, Israelguáva ha Israelguaʼỹva, oikuaávo upéva, okyhyje eterei. Upéicha herakuãve ohóvo Ñandejára Jesús réra.   Heta Jesús reroviaha avei oguahẽ jepi oñemombeʼúvo opavave renondépe opa hembiapo vaikuégui,  ha heta paje apohare ogueru ikuatia ñeʼẽ nguéra ha ohapypa opavave rovake. Ojepapávo umi kuatiañeʼẽ repykue ojejuhu ohupytyha 50.000 pláta pehẽngue.  Aipórõ Ñandejára ñeʼẽ iñasãi ohóvo ha ohechauka ipokatu.   Koʼã mbaʼe rire Pablo oñembopyʼa peteĩ ohóvo oporohecha Macedóniape ha Acáyape, ha ohasavévo Jerusalén peve. Heʼi avei Jerusalénpe oho rire oho vaerãha Rómape.  Upérõ omondo Macedóniape mokõi ipytyvõhára, Timoteo ha Erasto, haʼe opyta mive aja Ásiape.   Umíva umi árape oiko peteĩ sarambi guasu Éfesope upe Tape Pyahúre.  Upéva ojapo aipo Demetrio, ojapóva plátagui tupã kuñáva Artemisa tupao raʼãnga, ha omboviru hetáva umi hendive ombaʼapóvape.  Ombyaty aipórõ chupe kuéra, ambue kuéra umichagua tembiapópe oikóva ndive, ha heʼi chupe kuéra: “Karai kuéra, peẽ peikuaa ñande rekove osãingoha ko tembiapóre.  Peẽ katu pehecha ha pehendu, upe Pablo heʼiha oikóvo tupã nguéra yvypóra rembiapokue ndahaʼeiha Tupã, ha upéicha ogueroviaka hetápe, nda Éfesope añói, haimete opa Asia pýre avei.  Kóva ivai eterei, ikatu niko ohundi ñane ñemuha ha ñane Artemisa guasu ete tupao naherakuãvéi, ha ndojeapovéi mbaʼeve ramo ñane Artemisa guasu ete oñemombaʼe guasúva opa Asia ha yvy jerekuévo.”   Ohendúvo kóva ipochy eterei hikuái ha osapukái joa: “Tojererohory Efesogua kuéra Artemisa!”   Oiko peteĩ sarambi guasu opa rupi upe tavapýre. Ondyry hikuái Gayo ha Aristarco rehe, mokõi kuimbaʼe Macedoniagua omoirũva Páblope ha oguerotyryry pe judío kuéra tupao.  Pablo oikese moʼã upépe oñeʼẽ haguã chupe kuéra, umi pehẽngue Jesús reroviaha katu ndohejái.  Umi Asia ruvicha kuéra apytépe avei oĩ Pablo irũ teéva, heʼikáva chupe ani haguã oike upépe.  Upe aja upe ñembyatýpe oĩ osapukáiva peteĩ mbaʼe, ha ambuéva ambue, ipyʼa tarovapágui hikuái, ha hetave oĩ ndoikuaáiva maerãpa ijaty raʼe.  Alejándrope umi Israelguáva omyaña ha ombohasa tenonde oñeʼẽ haguã hese kuéra. Alejandro ohasa ha omopuʼã ipo omokirirĩ haguã chupe kuéra oñeʼẽ haguã Israelgua rehehápe tetãgua renondépe,  ha ohecha kuaávo haʼe Israelguaha, osapukái joa hikuái mokõi óra pukukue: “Tojererohory Efesogua kuéra Artemisa!”   Pe mbaʼe haihára táva pegua, ikatúmarõ oporomokirirĩ, heʼi: “Efesogua kuéra! Opavave oikuaa porã, ko táva oĩha oñangareko haguã tupã guasu Artemisa tupaóre ha haʼãnga yvágui hoʼa vaekuére.  Ndaipórigui avave ikatúva heʼi ndaupeichaiha, peñembopyʼa guapy, ha ani pejapo mbaʼeve pemaʼẽ porãʼỹre.  Koʼã kuimbaʼe peru vaekue niko nomomarãi pe tupao ha noñeʼẽ vaíri vaekue ñane tupãre.  Demetrio ha hendive ombaʼapóva oguerekórõ heʼi vaerã hapicháre, oĩ mbojovakehára kuéra, toho hendápe kuéra ha peteĩ-teĩ toñeʼẽ ijehe.  Ha peẽ pejeruresérõ ambue mbaʼe, oñeñeʼẽ vaerã upévare peteĩ ñembyaty hekopeguávape.  Ko jajapo vaekuére ikatu ojeʼe ñande rehe japoromopuʼãha. Ndajarekói mbaʼeve jaʼe vaerã oñeporandúrõ ñandéve ko sarambi guasu jajapo vaekuére.”  Heʼipávo upéva, omondo opavavépe. Che kuatiañeʼẽ tenonde guápe, nde Teófilo  rejererohory etéva, añeʼẽ vaekue opa mbaʼe Jesús ojapo ha omboʼe vaekuére iñepyrũha guive,  yvágape ojehupi hague ára peve. Oho mboyve, Espíritu Santo rupi, oheko mboʼe vaekue hembiaporãme umi apóstol haʼe oiporavo vaekuépe.  Ha omano rire katu, ojechauka vaekue haʼete voi, ohechauka porãvo oikoveha. Ha 40 ára aja, ojechauka chupe kuéra ha oñeʼẽ chupe kuéra Tupã sãmbyhýre.   Oiko aja gueteri ijapóstol kuéra ndive, Jesús heʼi chupe kuéra ani haguã oho Jerusaléngui. Heʼi chupe kuéra: —Pehaʼarõ toiko raẽ upe che Ru heʼi vaekue,  che añeʼẽ hague peẽme.  Añete, Juan oporomongarai vaekue ýpe, mboy ára riremínte katu peẽ peñemongaraíta Espíritu Sántope.   Umi oñembyaty vaekue Jesús ndive oporandu chupe: —Ore Jára, koʼágãpa remopuʼã jeýta Israel remisãmbyhy?   Jesús heʼi chupe kuéra: —Peẽme ndaijái peikuaávo, mbaʼe árape térã arakaʼetépa oikóta umi mbaʼe che Ru oheja vaekue ipoguýpe.  Espíritu Santo oúvo pende ári katu perekóta pokatu ha pesẽta pe che myerakuãvo Jerusalénpe ha opa Judea ha Samaría pýre ha opa ko yvy jerekuévo.   Upéva heʼipávo, haʼe kuéra omaʼẽ aja hese, Jesús ojehupi ha peteĩ arai ojahoʼi ha ndohechavéi hikuái chupe.   Ha haʼe kuéra omaʼẽ aja yvágare, ohechávo mbaʼéichapa Jesús oho mombyry, mokõi kuimbaʼe ijao morotĩva ojechauka ijykére kuéra,  ha heʼi chupe kuéra: —Peẽ Galileagua, mbaʼére piko pepyta pemaʼẽ yvágare? Upe Jesús voi oĩ vaekue pene ndive ha ojehupi vaekue yvágape, ou jeýta pehecha haguéicha oho.   Yvyty Olívo héravagui ou jey hikuái Jerusalénpe, opytáva upégui mil métro rupi.  Oguahẽvo upe távape ojupi hikuái upe óga koty yvategua oikohápe. Haʼe kuéra, Pedro, Juan, Santiago, Andrés, Felipe, Tomás, Bartolomé, Mateo, Santiago Alfeo raʼy, Simón hetã rayhúva ha Judas Santiago raʼy.   Haʼe kuéra oñembyaty jepi oñemboʼe haguã, mbovymi kuña, María Jesús sy, ha ityvýra kuéra ndive.   Umíva umi árape Pedro oñeʼẽ umi hapicha ijatývape, haʼe kuéra 120, ha heʼi chupe kuéra:  “Che pehẽngue kuéra: Oiko vaerã vaekue upe Espíritu Santo. David rupi, heʼi vaekue Tupã kuatia ñeʼẽme Judas rehe, upe omyakã vaekue umi oho vaekuépe ipojáivo Jesús rehe.  (Haʼe katu oho ha ojogua peteĩ yvy iñañangue repykuére. Upéi hoʼa oakãvo, okapu ha hyekuesẽmba.  Oikuaávo upéva, ombohéra hikuái upe yvy Hacéldama, iñeʼẽme heʼiséva: ‘Tuguy Ñu’)   Salmo kuéra kuatia ñeʼẽme ojeʼeháicha: ‘Hógagui toiko tapere, ha avave toikoʼỹ pype.’ Ha avei: ‘Ambue topyta hendaguépe.’   Jareko ápe kuimbaʼe ñane moirũ vaekue opa ára Jesús oiko aja ñane ndive,  Juan omongarai guive chupe,  ojupi peve yvágape.  Tekotevẽ aipórõ, peteĩ haʼe kuérava toike ñande apytépe, ikatu haguã omombeʼu ñane ndive Jesús oikove jey hague.   Upérõ omoĩ hikuái mokõime: José hérava Barsabás, oñembohérava avei Imarangatúva, ha Matías.  Ha oñemboʼe hikuái péicha: “Ore Jára, nde reikuaáva opavave pyʼapy. Ehechauka oréve máva koʼã mokõiguipa reiporavo vaerã,  ojapo haguã apóstol rembiapo Judas ojavy vaekue hembiapo vaikuére, oho ramo guare hendaguãme.”   Oity hikuái poʼa, ha osẽ Matías. Upe guive haʼe opyta umi 11 apóstol kuéra apytépe. Opa rire pe sarambi guasu, Pablo ohenói umi Jesús reroviahápe oheko mboʼe haguã chupe kuéra. Upéi heʼi imaitei ha oho Macedóniape.  Oguahẽ oporohechávo opa umi henda rupi ha omokyreʼỹ porã iñeʼẽme umi pehẽngue Jesús reroviahápe. Upéi oguahẽ Gréciape.  Upépe opyta mbohapy mése. Ojupítama várkope oho haguã Siria gotyo, ha oikuaa Israelgua kuérava oñemoĩ hague peteĩ ñeʼẽme ojeity haguã hiʼári. Upévare oñembopyʼa peteĩ ojevy haguã yvy rupi, ohasa jeývo Macedonia rupi.  Omoirũ chupe Sópatro Bereagua, Pirro raʼy, ha Aristarco ha Segundo Tesalonicagua, Gayo Derbegua, Timoteo, ha avei Tíquico ha Trófimo, umíva Asiagua.  Koʼã ore pehẽngue kuéra oñemotenonde ha ore raʼarõ Tróadepe.  Ore, ohasa rire umi ára ojeʼuha mbuja oñembovuʼỹva, rosẽ Filíposgui várkope, ha 5 ára haguépe rohupyty chupe kuéra Tróadepe. Upépe ropyta 7 ára.   Semána pegua ára peteĩháme roñembyaty roipeheʼã haguã mbuja, ha Pablo oñeʼẽ umi Jesús reroviahápe. Osẽ vaerãgui upe ára ambuépe, ombopukuve iñeʼẽ pyhare pyte peve.  Roñembyaty peteĩ koty yvate guápe oĩháme heta mbaʼe rendy,  ha peteĩ mitã rusu hérava Eutico oguapy hína ovetãme. Pablo oñeʼẽ pukúgui pe mitã rusu hopehýi eterei ha ipahápe ikeraite hoʼa pe koty joʼa mbohapyhágui, ha omopuʼã hikuái heʼõnguéma.  Upérõ Pablo oguejy, ojepyso pe mitã rusu retekue ári ha oñañuã chupe. Ha heʼi Jesús reroviaha ipehẽngue kuérape: —Ani peñemondýi, oikovéko!   Upéi Pablo ojupi jey, oipeheʼã pe mbuja, hoʼu ha oñeʼẽve koʼẽmba peve. Upéi oho.  Pe mitãme katu ogueraha jey hikuái hekove, ha upéva omokyreʼỹ eterei chupe kuéra.   Roñemotenonde ha roho Aso peve rohupi haguã Páblope, haʼe ohose haguére yvy rupi.  Rojojuhúvo hendive Ásope, ojupi ore ndive ha roho Mitilénepe.  Rosẽ upégui ha upe ára ambuépe rohasa Quío renondépe ha roguahẽ peteĩ ára rire Sámospe, várko oñembojahápe. Ohasa rire ára ambue roguahẽ Milétope,  Ojejapo péicha, Pablo ndohasaséi haguére Éfeso rupi ani haguã hiʼare eterei Ásiape, oguahẽse pyaʼe niko Jerusalénpe, ikatukue jave oĩ haguã upépe Pentekostés  árape guarã.   Oĩ aja Milétope Pablo ohenoika myakãhárava Jesucristo iglésia Éfeso peguápe.  Oguahẽvo hikuái, heʼi chupe kuéra: “Peẽ peikuaa mbaʼéichapa aiko, aju ypy guive Ásiape.  Opa ára aiko pende apytépe Ñandejára rembiguáirõ ajejapoʼỹre, heta tesay ha heta jehasa asy paʼũme, oúva che ári umi Israelguáva guio.  Opáichavo, ndahejái vaekue amyerakuãʼỹre peẽme opa mbaʼe iporãtava peẽme guarã, pomboʼévo opavave renondépe ha pende róga kuéra rupi.  Israelguáva ha Israelguaʼỹvape haʼe vaekue ojevy haguã Tupã gotyo ha oguerovia Ñandejára Jesúspe.  Ha ágã aha Jerusalénpe, Espíritu heʼígui chéve, aikuaaʼỹre che raʼarõva upépe.  Upévare haʼese peẽme ko árape, ndoʼaiha che ári mbaʼeve ikatúva ojehu peẽme,  ndahejái haguére amyerakuãʼỹre peẽme opaite Tupã rembipota, añomiʼỹre pende hegui mbaʼeve.  Upévare peñangareko pende jehe, ha peñangareko opa ovecha atýre Espíritu Santo pene moĩ haguépe herekuárõ Jesucristo iglésiape, haʼe ojogua vaekue huguy teépe.  Ndaipotái vaekue che mbaʼerã avaveichaguáva viru térã ao.  Upéva rangue, peikuaa porã ambaʼapo hague che po teépe, ahupyty haguã che ha umi che ndive oĩva rekotevẽ.  Opa ára pomboʼe vaekue ñambaʼapo ha ñaipytyvõ vaerãha oikotevẽvape, ñane manduʼávo pe Ñandejára Jesús heʼi vaekuére: “Javyʼave ñameʼẽvo, ñandéve oñemeʼẽrõ guágui.”   Heʼipa rire koʼã mbaʼe, Pablo oñesũ ha oñemboʼe hendive kuéra.  Opavave hasẽ ha ohetũ ha oñañuã Páblope.  Ha ipyʼa ñembyasy eterei heʼi haguére chupe kuéra ndohecha moʼã veimaha chupe. Upéi omoirũ hikuái chupe várko peve. Rohejávo pehẽngue kuéra Jesús reroviahápe, rojupi várkope ha roho ropiaʼỹre Cos peve ha upe ára ambuépe Ródaspe ha upégui Pátarape.  Pátarape rojuhu peteĩ várko ohóva Feníciape ha upévape rojupi.  Rohasávo rohecha Chipre, ha rohejávo ore asu gotyo, roho Siria peve. Ha pe várko oheja vaerãgui mbaʼe pohýi Tírope, roike upépe.  Rojuhu umi Jesús reroviahápe ha ropyta hendive kuéra 7 ára. Haʼe kuéra, omomarandu rupi Espíritu, heʼi Páblope ndohói vaerãha Jerusalénpe.  Ohasa rire umi 7 ára katu rosẽ. Opavave, hembireko ha imitã nguéra reheve ore moirũ táva roka peve ha upépe y rembeʼýpe roñesũ ha roñemboʼe.  Upéi roñomomaitei paha ha rojupi várkope ha haʼe kuéra ojevy hógape.  Romohuʼã ore jeho várkope, Tiro guive Tolemaida peve. Upépe roñomomaitei pehẽngue kuéra Jesús reoriahápe ha ropyta upépe peteĩ ára.  Upe ára ambuépe rosẽ ha roguahẽ Cesaréape ha roho Felipe,  marandu porã myerakuãha rógape, oipytyvõva apóstol kuérape, ha ropyta hendive.  Felipe itajýra 7, omendaʼỹva ha maranduhárava.   Ojapóma heta ára roimeha upépe ha oguahẽ Judéagui peteĩ maranduhára hérava Agabo.   Oguahẽvo ore rendápe ipojái Pablo kuʼa jokuaháre, ojepokua ha ojepykua pype, ha heʼi: —Espíritu Santo heʼika, Jerusalénpe umi Israelguáva ojokuataha péicha ko kuʼa jokuaha járape, ha omoĩtaha mombyryguáva poguýpe.   Rohendúvo kóva, ore ha umi Cesareagua rojerure Páblope ani haguã oho Jerusalénpe.  Pablo katu heʼi: —Mbaʼére piko pene rasẽ ha pe che mbopyʼa mbyasy? Che aime, ndahaʼéi ajepokua ha ajepykua haguãicha añónte, amano haguãicha uvei katu Jerusalénpe Ñandejára Jesús rayhupápe.   Ndaikatúima ramo romovã, roheja chupe, roʼévo: —Tojejapo Ñandejára rembipota.   Upe rire, roñembosakoʼi ha roho Jerusalénpe.  Ore moirũ Jesús reroviaha Cesarea guáva. Umíva ore reraha peteĩ Chipregua Mnasón hérava rógape. Upéva, peteĩ are guivéma Jesús reroviaha ha ore rereko hógape.   Roguahẽvo Jerusalénpe pehẽngue kuéra Jesús reroviaha ovyʼa eterei.  Upe ára ambuépe Pablo oho ore ndive Santiago rendápe ha upépe oĩ avei opa Jesús iglésia myakãhára.   Pablo omomaitei chupe kuéra ha upéi omombeʼu opa mbaʼe Tupã ojapo vaekue haʼe rupi umi Israelguaʼỹva apytépe.  Ohendúvo, omombaʼe guasu hikuái Tupãme, ha heʼi Páblope: —Néi, ore pehẽngue, rehecháma umi Israelguáva apytépe oĩha heta eterei Jesús reroviaha ha opavave heʼi jey-jey tekotevẽha ojejapo Moisés rembiapoukapy.  Ha ojeʼe chupe kuéra nde ereha, opa Israelgua tetã ambuépe oikóvape, Moisés rembiapoukapýgui ojeheja vaerãha, ha ere nombyapiʼo vaerãiha imitã nguérape ha opoi vaerãha umi ñande jaipokuaávagui.  Mbaʼépa oĩ kóvagui? Katuete niko ojekuaáta reju hague.  Iporãve rejapo péicha: Oĩ ore apytépe irundy kuimbaʼe ojapo vaerã iñeʼẽ omeʼẽ vaekue Tupãme.  Upérõ Pablo ogueraha umi irundy kuimbaʼépe, ha upe ára ambuépe oñemopotĩ hendive kuéra. Upéi oike Tupaópe oikuaa haguã arakaʼépa opáta umi ára ojejapo haguã pe ñeʼẽ meʼẽ, heʼise, arakaʼépa peteĩ-teĩ haʼe kuérava ogueru vaerã ikuaveʼẽmby.  Omoguahẽtama ramo huʼãme umi 7 ára, oĩ Israelgua Asiaguáva ohecháva hikuái Páblope Tupaópe ha omopuʼã hese opavavépe. Ondyry hikuái Páblore,  osapukáivo: Israelguáva kuéra, ore pytyvõke! Ko kuimbaʼe hína upe oikóva opa rupi oñeʼẽ vai ñane retãre, Moisés rembiapoukapýre ha ko Tupaóre. Upéva ári koʼágã omoinge kuri Tupaópe griégovape, omomarãvo ko óga marangatu.   Upéva heʼi hikuái ohecha haguére upe mboyve Páblope upe távape Trófimo Efesogua ndive, ha oimoʼã Pablo ogueraha raʼe chupe Tupaópe.   Umi tavagua oñemondyipa ha opavave ou ñaniháme. Ipojái Páblore, oguerotyryry okápe ha omboty pyaʼe Tupao rokẽ.  Ojukátama hikuái, ha pe mburuvicha Romagua oñemomarandu oikoha sarambi guasu táva Jerusalénpe.  Upe mburuvicha ombyaty iñorãirõhára huvicha kuéra reheve ha oho pyaʼe oñeimeháme. Ohechávo hikuái pe mburuvicha ha ñorãirõhára kuérape, noinupãvéi Páblope.  Upérõ pe mburuvicha oñemboja, ipojái Páblore ha oipokuauka kadénape. Upéi oporandu mávapa ha mbaʼépa ojapo raʼe.  Ha osapukái joavypa hikuái, ha pe mburuvichápe nahesakãi mbaʼeve, upe ayvu oikóvagui. Upéicha rupi oguerahauka chupe ñorãirõhára kuéra rógape.  Oguahẽvo hikuái pe ñorãirõhára róga jupiha renondépe, umi ñorãirõhára ohupi Páblope ijatiʼýre, iñarõ itereígui umi tavagua.  Opavave osapukái hapykuéri: “Tomano!”   Pablo oñemoingekuévoma heʼi upe mburuvichápe: —Ikatu piko añeʼẽmi ne ndive? Upe mburuvicha heʼi chupe: —Reñeʼẽ kuaa piko griégo ñeʼẽme?  Aipórõ piko ndahaʼéi nde upe Egiptogua nda aréi opuʼã vaekue ha oho yvy ojeikoʼỹháme 4.000 porojukahára reheve?   Pablo heʼi chupe: —Che hína Israelguáva, Tarso Ciliciagua, táva itenondéva. Ehejamína tañeʼẽ chupe kuéra:   Pe mburuvicha oheja chupe, ha Pablo oñemboʼy umi jupihápe ha ipópe omokirirĩ opavavépe. Okirirĩmbávo, oñeʼẽ chupe kuéra hebréo ñeʼẽme, heʼívo: “Che pehẽngue ha che ru kuéra, pehendu ko haʼéva che jehe.”  Ohendúvo oñeʼẽha chupe kuéra hebréo ñeʼẽme okirirĩve hikuái. Pablo heʼive:   “Che niko Israelgua, aikove ypy vaekue Társope, Cilíciape, opáichavo akakuaa koʼa Jerusalénpe, ha che mboʼehára vaekue Gamaliel,  che mboʼe vaekue ñande ru kuéra ypykue rembiapoukapy heʼiháicha. Añehaʼãmbaite vaekue aiko Tupã rapére che pyʼaite guive, opa peẽ pejapoháicha gueteri koʼagãite peve.  ha haʼa yvýre. Ahendu peteĩ heʼíva chéve: ‘Saulo, Saulo, mbaʼére piko reñemoĩ che rehe?’  Aporandu: ‘Máva piko nde, che Jára?’ Ha pe oñeʼẽva heʼi chéve: ‘Che hína Jesús Nazaretgua upe nde reñemoĩha.’  Umi ohóva che ndive ohecha pe mbaʼe rendy ha nohendúi upe chéve oñeʼẽvape.  Upépe oĩ vaekue peteĩ karai hérava Ananías, imarangatúva ha ojapóva hekópe Moisés rembiapoukapy. Opa Israelguáva oikóva Damáscope oñeʼẽ porã hese.  Nde niko reñeʼẽta hese opa yvypórape ha remombeʼúta opa rehecha ha rehendu vaekue.  Ha koʼágã ani rehaʼarõve. Epuʼã, eñemongaraika ha eñemopotĩ  ne angaipágui, rehenóivo Ñandejára réra.”   Aju jeývo Jerusalénpe aha Tupaópe añemboʼévo, ha areko peteĩ jechauka.  ha ojukárõ guare hikuái ne rembiguái Esteban, nde rehehápe oñeʼẽ vaekuépe, che voi aime hague upépe, haʼévo iporãha ojejuka, ha añangareko hague umi ijukahare aóre.’   Ñandejára katu heʼi chéve: ‘Tereho katu, romondóta umi tetã mombyry guápe.’”   Upe peve ohendu hikuái chupe, ha upe rire oñepyrũ osapukái joa: “Upe kuimbaʼe omano vaerã! Ehapoʼo chupe ko yvy árigui.”  Osapukái hatãve hikuái ohóvo, oityvyro ijao kuéra ha omombo yvy tĩmbo yvytúre.  Upémarõ pe mburuvicha omoingeka Páblope ñorãirõhára rógape, ha heʼi toñenupã, omombeʼu haguã mbaʼérepa oñepuʼã hese.  Ha ojepokua rire oñenupã haguã, Pablo heʼi upépe oĩva ñorãirõhára ruvichápe: —Peẽ piko ikatu peinupã peteĩ Romaguávape, ha hiʼarive pembojovakeʼỹre chupe?   Ohendúvo upéva, pe mburuvicha oho omombeʼu huvichápe heʼívo chupe: —Emaʼẽke upe rejapótavare, ko kuimbaʼe niko Romagua hína.   Upérõ pe mburuvicha oñemboja Páblore ha oporandu chupe: —Añete piko nde Romaguáva? Ha Pablo heʼi chupe: —Upéicha.   Pe mburuvicha heʼi chupe: —Che heta ahepymeʼẽ vaekue aiko haguã Romaguávarõ. Pablo katu heʼi chupe: —Che haʼe aikove ypy guive voi.   Upémarõ umi oinupã moʼã vaekue, oheja chupe. Ha upe mburuvicha voi, ohecha kuaávo Romaguaha, okyhyje oipokua haguére.   Upe ára ambuépe, pe mburuvicha oikuaa porãségui, mbaʼépa pe ombojáva Israelguáva Pablo rehe, ojora chupe isãgui ha ombyatyka paʼi ruvicha kuéra ha opa umi mbojovakehára atyguávape. Upéi oguenohẽ Páblope ha omoĩ henondépe kuéra. Pablo omaʼẽ umi mbojovakehára atýpe guávare, ha heʼi chupe kuéra: —Aiko vaekue koʼagãite peve pyʼa guapýpe Tupã renondépe.   Upérõ paʼi guasu Ananías heʼi umi Pablo ykére oĩvape oinupã haguã chupe ijurúpe.  Pablo katu heʼi chupe: —Tupã ne nupãta, tekove rova mokõi!  Nde reguapýrõ upépe che mbojovake haguã ñane rembiapoukapy heʼiháicha, mbaʼérepa ere añenupã haguã, ko ñane rembiapoukapy ndohejáiva upéva ojejapo?   Umi oĩva upépe heʼi chupe: —Péicha piko reñeʼẽ reity Tupã paʼi guasúpe?   Pablo heʼi: —Che pehẽngue kuéra, ndaikuaái kuri haʼeha paʼi guasu. Tupã kuatiañeʼẽ niko heʼi: ‘Ani rejahéi Tupã sãmbyhyhárare.’   Upéi ohecha kuaávo upe atýpe oĩha Saduséo kuérava ha oĩha avei fariséo kuérava, Pablo heʼi hatã: —Che hína fariséo,  hogagua fariséova, añembojovake hína ahaʼarõgui jeikove jey omanóva apytégui.   Pablo heʼívo upéva, fariséo ha Saduséo kuérava oñepyrũ oñoñeʼẽ api, ha oiko joavy guasu upe atýpe.  Saduséova niko heʼi omanóva ndoikove jeyiha,  ha ndaiporiha Tupã remimbou  térã espíritu, fariséova katu oguerovia opa koʼã mbaʼe.  Opavave osapukaipa, ha oĩ Moisés rembiapoukapy mboʼeha fariséova, opuʼãva ha heʼíva: —Ko kuimbaʼe ndojapói mbaʼeve ivaíva. Oime vaerãko oñeʼẽ chupe raʼe peteĩ espíritu térã Tupã remimbou.  Upe sarambi tuichave ohóvo, ha pe mburuvicha okyhyje omboʼipárõ guarã hikuái Páblope. Upévare ohenoika ñorãirõhára kuérape oguenohẽ haguã chupe upégui ha ogueraha jey ñorãirõhára rógape.   Upe pyhare ambuépe Ñandejára ojechauka Páblope ha heʼi chupe: “Néike Pablo! Che myerakuã haguéicha koʼa Jerusalénpe, tekotevẽta avei che myerakuã Rómape.”   Upe ára ambuépe oĩ Israelguáva oñemoĩva peteĩ ñeʼẽme ojuka haguã Páblope ha heʼi hikuái ñeʼẽ pohýi reheve, ndo karu moʼãiha ha ndoyʼu moʼãiha, ojuka peve chupe.  Hetave 40 kuimbaʼégui umi oñemoĩ vaekue upe ñeʼẽme.  Oho hikuái aipórõ paʼi umi ruvicha ha myakãhára  kuéra Israelguáva rendápe, ha heʼi chupe kuéra: —Ore roʼe ñeʼẽ pohýi reheve roʼe ndo rokaru moʼãiha ha ndoroyʼu moʼãiha rojuka mboyve Páblope.  Koʼágã peẽ ha opa mbojovakehára aty pegua, pejerure mburuvichápe togueru chupe koʼẽrõ pene renondépe, ku peporandu porãvéta ramo guáicha chupe, ha ore rojukáta oguahẽ mboyve.   Pablo reindy memby katu oikuaa upéva ha oho ñorãirõhára kuéra rógape omomarandúvo chupe.  Pablo ohenói peteĩ umi ñorãirõhára ruvichávape, ha heʼi chupe: —Eraha ko mitã mburuvicha rendápe, oguerekógui heʼi vaerã chupe.   Pe ñorãirõhára ruvicha oho huvicha rendápe ha heʼi chupe. —Pe Pablo oĩva koty ypytũme che renói, ha ojerure aru haguã ne rendápe ko mitã, oguerekógui heʼi vaerã ndéve.   Pe mburuvicha ipojái pe mitã póre, ogueraha haʼeñoháme ha oporandu chupe: —Mbaʼépa erese chéve?   Pe mitã heʼi chupe: —Israelguáva oñemoĩ peteĩ ñeʼẽme ojerurévo ndéve, reraha haguã koʼẽrõ Páblope mbojovakehára aty renondépe, ku oporandu porãvétarõ guáicha chupe.  Aníke rerovia chupe kuéra: Oĩ hína hetave 40 kuimbaʼégui ohape raʼarõva chupe ñemiháme, ha heʼi vaekue ojupe ñeʼẽ pohýi reheve ndo karu moʼãiha ha ndoyʼu moʼãiha ojuka peve Páblope. Ha ágã oĩma hikuái upépe ne ñeʼẽ raʼarõvonte.  Upérõ pe mburuvicha omondo upe mitãme, heʼívo chupe ani haguã heʼi avavépe omombeʼu hague chupe upéva.   Pe mburuvicha ohenói mokõi ñorãirõhára ruvichávape ha heʼi chupe kuéra ombosakoʼi haguã 200 ñorãirõhára yvy rupigua, 70 kavaju arigua, ha 200 kyse yvuku reheveguáva, oho haguã Cesaréape pyharéma ramo.  Ombosakoʼika avei kavaju Páblope guarã, ha heʼi ogueraha haguã hesãi ha mbaʼeve ojehuʼỹre chupe, sãmbyhyhára Félixpe.  Hendive kuéra omondo peteĩ kuatiañeʼẽ heʼíva:   Claudio Lisias, sãmbyhyhára Félix marangatu etépe: Che maitei.  Umi ñorãirõhára, ojeʼe haguéicha chupe kuéra, ogueraha Páblope pyhare Antípatrispe.  Upe ára ambuépe ñorãirõhára kuéra yvy rupigua ojevy hógape ha kavaju arigua oho hapére Pablo ndive.  Oguahẽvo Cesaréape, omeʼẽ hikuái pe kuatiañeʼẽ sãmbyhyhárape ha omoĩ avei ipópe Páblope.  Omoñeʼẽ rire pe kuatia, sãmbyhyhára oporandu moõguápa Pablo, ha oikuaávo Ciliciaguaha,  heʼi chupe: —Rohendúta ou vove umi ne mombeʼúva. Upéi heʼi oñeñangareko hatã haguã hese Herodes róga guasúpe. Paʼi guasu Ananías oguahẽ Cesaréape 5 ára haguépe. Hendive ou myakãhárava  mbovymi, ha peteĩ poromombeʼuha hérava Tértulo. Koʼãva ou sãmbyhyhára rendápe omoĩ vai haguã Páblope.  Ojererúvo Pablo, Tértulo oñepyrũ omoĩ vai chupe heʼívo Félixpe: —Nde rehe ae, karai sãmbyhyhára, roguereko pyʼa guapy, ha ne arandu eterei rupi opa mbaʼe apópe, heta iporãva ojejapo ore retãme.  Opa koʼã mbaʼe rohupyty opa ára ha opa rupi, nde Félix marangatu ete rupive, ha rohecha kuaa ndéve ore pyʼaite guive.  Ani haguã romboʼare eterei, ajerure ndéve ore rendumi haguã.  heʼívo umi omombeʼúva chupe ou vaerãha ne rendápe. Nde voi ikatu reporandu chupe, reikuaa haguã añeteha opa umi roʼéva hese.   Umi Israelgua upépe oĩva, heʼi avei upéicha.  Pe sãmbyhyhára upérõ, ipópe heʼi Páblope oñeʼẽ haguã, ha Pablo heʼi: —Avyʼaite añeʼẽtagui che jehe ne renondépe, aikuaágui nde reporombojovakeha ko tetãme are guivéma.  Ndete voi ikatu rejuhu, ojapoha 12 árante aguahẽ hague Jerusalénpe, amombaʼe guasúvo Tupãme.  Ha ndajejuhúi hague añoñeʼẽ apívo avave ndive, térã amopuʼãvo sarambi Jerusalén pegua Tupaópe, térã judío kuéra tupaoha rupi térã ambue henda rupi táva ryepýpe.  Koʼãva ndaikatúi ohechauka mbaʼeve umi che rehe ombojávagui.  Kóva katu areko haʼe vaerã: Ambojeroviaha Tupã che ru kuéra ypykue Járape, aikóvo Tape Pyahúre, haʼe kuéra ombohérava aty hekopeguaʼỹ, aroviágui opa mbaʼe ojehai vaekue Tembiapoukapy ha Maranduhára  kuéra kuatia ñeʼẽme.  Ỹrõ, umi oĩva koʼápe teʼi oimépa ajapo raʼe ivaíva aimérõ guare Israelguáva mbojovakehára aty renondépe.  Ohendúvo kóva Félix, oikuaa porãmava upe Tape Pyahu rehegua, ohejánte opa mbaʼe oĩháicha ha heʼi chupe kuéra: —Ou vove mburuvicha Lisias, aikuaa porãvéta kóva rehegua.   Ha Félix heʼi ñorãirõhára kuéra ruvichápe opytánte haguã gueteri Pablo iñembotypy, opáichavo toñembovevyive chupe, ha tojeheja iñirũ nguérape toñangareko hese.   Mbovymi ára rire oguahẽ jey Félix hembireko Drusila, Israelguáva ndive. Ohenoika Páblope ohendu haguã chugui Jesucristo rehegua jerovia.  Pablo katu oñeʼẽ jeiko hekópe, ivaívagui jejoko, ha ñeporandu ñande rekovekuére ipahápe oiko vaerãre. Upérõ Félix oñemondýi ha heʼi chupe: —Terehónte, ágã ijávo chéve rohenói jeýta.  Félix ohaʼarõ avei Pablo omeʼẽ ramo guarã chupe viru, ha upévare ohenói jepi chupe oñeʼẽ haguã hendive.  Mokõi áño ohasa upéicha, ha Félix ojei sãmbyhyháragui. Hendaguépe oike Porcio Festo. Félix opyta porãségui Israelguáva ndive, oheja Páblope ñembotypy. Festo oguahẽ ojupi haguã sãmbyhyhárõ ha mbohapy ára haguépe oho Cesaréagui Jerusalénpe.  Upépe paʼi ruvicha kuéra ha umi Israelgua ipoguasuvéva oho hendápe omoĩ vaívo Páblope.  Ojerure hikuái chupe ñembojerovia poravo pyréicha, ogueruka haguã Páblope Jerusalénpe. Haʼe kuéra oguereko iñakãme ojukaukávo chupe tapépe.  Festo katu heʼi Pablo opytataha iñembotypy Cesaréape, ha haʼe voi ohotaha upépe vokói eténte.  Heʼi chupe kuéra: —Upévare, pende ruvicha kuérava oho vaerã che ndive Cesaréape, ha oime rire ramo pe kuimbaʼe ojapo raʼe ivaíva, upépe ikatúta peje hese.   Festo opytave Jerusalénpe 8 térã 10 ára rupi, ha upéi ojevy Cesaréape. Upe ára ambuépe oñemoĩ pe mbojovakehára guapyhápe ha ogueruka Páblope.  Oikévo Pablo, umi Israelguáva oguahẽ vaekue Jerusaléngui oñemboja ha heʼi hese heta mbaʼe ivai etereíva, ndaikatúiva jepe ohechauka añeteha.  Pablo katu heʼi ijehe: —Che ndajapói mbaʼeve ivaíva Israel guáva rembiapoukapýre térã Tupaóre térã Romagua mburuvicha pavẽre.   Festo katu opyta porãségui Israelguáva ndive, oporandu Páblope: —Rehosépa Jerusalénpe ikatu haguã rombojovake upépe?   Pablo heʼi chupe: —Aime hína Romagua mburuvicha pavẽ mbojovakehára renondépe, ha koʼápe añembojovake vaerã. Reikuaa porãháicha ndajapói vaekue mbaʼeve ivaíva Israel guávare.  Ha oimérõ ajapo raʼe ivaíva ajejuka vaerãre, nambyasýi che rekove. Ndaipórirõ katu mbaʼeve hiʼañetéva umi ombojávape hikuái che rehe, avave ndaikatúi che moĩvo ipópe kuéra. Ajerure che mbojovake haguã Romagua mburuvicha pavẽ voi.  Upérõ Festo oporandu heko mboʼeha kuérape, ha upéi heʼi: —Rejerure haguére ne mbojovake haguã Romagua mburuvicha pavẽ, rehóta hendápe.   Mbovymi ára rire, mburuvicha guasu Agripa ha Berenice oho Cesaréape omomaiteívo Féstope.  Hiʼarégui upépe ára mbovymi, Festo omombeʼu mburuvicha guasúpe upe Pablo reheguáva. Heʼi chupe: —Oĩ koʼápe peteĩ kuimbaʼe Félix oheja vaekue iñembotypy.  Aimérõ guare Jerusalénpe, paʼi ruvicha kuéra ha Israelgua myakãhára  kuéra, oñeʼẽ vai chéve hese ha ojerure ojejuka haguã.  Haʼe chupe kuéra Romagua mburuvicha kuérava, ndojepokuaaiha ojukaukávo avavépe, ombojovake mboyve chupe imombeʼuhára ndive, ikatu haguã oñeʼẽ ijehe.  Upévare, haʼe kuéra oúvo koʼápe, ambopukuʼỹre, upe ára ambuépe voi añemoĩ mbojovakehára guapyhápe ha aruka pe kuimbaʼépe.  Umi oúva omoĩ vai haguã chupe katu ndeʼíri hese mbaʼeve umi che aimoʼã vaekuégui.  Umi mbaʼe jerovia imbaʼe kuérava rehegua añoite heʼi hese: aipo Jesús omano vaekue ha Pablo heʼívare oikoveha gueteri.  Che ndaikuaáigui mbaʼépa ajapóta, aporandu Páblope ohosépa Jerusalénpe oñembojovake haguã koʼã mbaʼére.  Upérõ Agripa heʼi Féstope: —Che avei ahenduse ko kuimbaʼépe. Ha Festo heʼi chupe: —Koʼẽrõ rehendúta.   Upe ára ambuépe, Agripa ha Berenice oguahẽ ha oike tuicha jeguaka reheve upe koty guasúpe, umi mburuvicha ha karai guasu kuéra táva pegua ndive. Festo ogueruka Páblope,  ha heʼi: —Mburuvicha guasu Agripa ha karai kuéra peñembyatýva koʼápe ore ndive: péina upépe pe kuimbaʼe. Opa Israelguáva oñeʼẽ vai chéve hese, tahaʼe Jerusalénpe, tahaʼe koʼa Cesaréape, ha ojerure manterei sapukaihápe ojejuka haguã.  Che katu ndajuhúi ojapo hague mbaʼeve ojejuka vaerãre. Opáichavo, haʼe voi ojerure haguére ombojovake haguã chupe Romagua mburuvicha pavẽ, añembopyʼa peteĩ amondóvo chupe.  Upérõ Agripa heʼi Páblope: —Ikatu reñeʼẽ nde jehe. Pablo omopuʼã ipo ha oñepyrũ oñeʼẽ kóicha:  “Avyʼa ikatúgui añeʼẽ ne renondépe che ruvicha guasu Agripa, aipeʼa haguã che jehegui umi Israelguáva omboja vaekue che rehe.  Oikuaa avei, ha ikatu heʼi heʼisérõ, opa ára che hague fariséo, haʼéva upe aty ipohyivéva ñane mbaʼe jeroviápe.   Ha koʼágã che reru hikuái añembojovakévo ajeroviágui upe ñeʼẽ Tupã omeʼẽ vaekuére ñande ru kuéra ypykuépe.  ha upéicha ajapo vaekue Jerusalénpe. Paʼi ruvicha kuéra heʼi rupi chéve ikatuha, amoinge vaekue koty ypytũme heta Jesús reroviahápe, ha ojejuka ramo, che haʼe vaekue iporãha.  Heta jey ainupãuka chupe kuéra opoi haguã ijeroviágui. Ha koʼã mbaʼe ajapóva opa judío kuéra tupaoha rupi, ha che pochy etereígui hese kuéra, areko asy chupe kuéra umi tetã ambue rupi jepeve.   Upevarã aha vaekue hína táva Damáscope, che mondógui paʼi ruvicha kuéra.  Epuʼã katu eñemboʼy, péina ajechauka ndéve roiporavógui reiko haguã che rembiguáirõ, ha umi koʼágã rehecha vaekue ha umi rehechavétava rechahavérõ.  Roipeʼáta umi Israelguáva ha avei umi Israelguaʼỹva koʼágã romondoha pógui.  Romondo hendápe kuéra rehesapeʼa haguã, ha anive oiko pytũmbýpe, tesape rendýpe uvei, ha reipeʼa haguã chupe kuéra Sataná poguýgui, oiko haguã Tupã ndive uvei. Ha ojerovia haguã che rehe, ha oñepysyrõ haguã iñangaipágui upéicha ohupyty haguã imbaʼerãva umi Tupã mbaʼéva apytépe.’”   Aipórõ, che ruvicha guasu Agripa, che ñeʼẽ rendu pe jechauka yvágagui oúvape,  Ha Tupã che pytyvõ rupi, aime hatã koʼágã peve, añeʼẽvo Tupãre opavavépe, michĩva ha tuichávape. Ndaʼéi chupe kuéra mbaʼeve heʼiʼỹ vaekue oiko vaerãha maranduhára  kuéra ha Moisés.  Upe Mesías omano vaerã hague, ha omano rire haʼe raẽvete oikove jey vaerã hague  ha omyerakuã vaerã hague pe mbaʼe rendy, pysyrõ rehegua, ñane retã guápe ha ambue tetã guápe avei.”   Heʼívo Pablo koʼã mbaʼe ijehe, Festo osapukái. —Nde tarova niko nde, Pablo! Remombaʼapo itereígui ne apytuʼũ, reju nde tarova!   Pablo katu heʼi: —Nda che tarovái niko, nde Festo marangatu ete. Upe haʼéva niko hekopegua ha añete.  Ápe oĩ hína mburuvicha guasu Agripa oikuaa porãva koʼã mbaʼe, ha upévare añeʼẽ kyhyjeʼỹre henondépe, aikuaa porãgui haʼe avei oikuaaha opa koʼã mbaʼe, ndahaʼéi niko mbaʼe ojehu vaekue peteĩ yvy paha ruguápe.  Reroviápa, che ruvicha guasu, umi heʼi vaekue maranduhára kuéra? Che aikuaa reroviaha.   Agripa heʼi chupe: —Pyaʼe eterei niko rejapose che hegui Cristo reroviaha!   Pablo heʼi: —Tahaʼe pyaʼe térã kurive, Tupã ngaʼu oipota na nde añói, che ruvicha guasu, opa koʼápe che rendúva hína avei katu, oiko chéicha, anínte koʼã kadéna ipóre.   Upérõ opuʼã mburuvicha guasu ha avei upe sãmbyhyhára, Berenice ha opa umi oguapýva ndive,  ha oho haʼe kuéra haʼeñoháme oñeʼẽvo ko mbaʼére. Heʼi hikuái ojupe: —Ko kuimbaʼe ndojapói mbaʼeve ojejuka vaerãre, térã ojeguereko haguã iñembotypy jepe.   Ha Agripa heʼi Féstope: —Ikatu vaerã moʼã ojepoi ko kuimbaʼégui, haʼe voi ndojeruréi rire ombojovake haguã chupe Romagua mburuvicha pavẽ. Oñembopyʼa peteĩvo hikuái ore mondóvo Itáliape, omoĩ Pablo ha ambue kuéra ipokuapýva peteĩ mburuvicha Julio hérava pópe, ha iñorãirõhára kuéra aty héra Roma ruvicha guasu aty.  Rojupi peteĩ várko Adramítiope, ha osẽtamava umi Asia rupigua táva várko kuéra oñembojaha gotyo. Oĩ avei ore ndive Aristarco Tesalonicagua, Macedonia pegua táva.  Upe ára ambuépe roguahẽ Sidón táva, várko oñembojahápe. Upépe Julio imbaʼe porã Pablo ndive ha oheja chupe oho iñirũ nguéra rechávo, ha haʼe kuéra oñangarekóvo hese.  Rosẽvo Sidóngui rohasa Chipre rupi roñemoʼã haguã yvytúgui, oipeju vaígui pe yvytu.  Rohasa Cilicia ha Panfilia rembeʼy rupi ha roguahẽ Mira, Licia pegua távape.  Pe mburuvicha ojuhu upépe peteĩ várko Alejandriagua ohóva Itáliape ha ore mbohasa upévape roho haguã.  Heta ára aja roho mbegue ha hasypeve roguahẽ Cnido renondépe. Oipeju vaígui gueteri pe yvytu rohasa Salmoná renondépe, rombojerévo Creta, yvy yguasu mbyte pegua,  ha roho asývo hembeʼýre, roguahẽ peteĩ héravape Várko ypegua oñembojaha Porã, táva Lasea ypýpe.   Heta árama ohasa ha ivaíma ojeho haguã yguasu rupi, hiʼaguĩmagui ára roʼy. Upévare Pablo heʼi chupe kuéra:   —Karai kuéra, che ahecha ko ñande jeho ivai etereitaha, oñehunditaha ñane várko ha ñane mbaʼe pohýi kuéra, ha ñande jepe ikatu avei ñamanomba.   Pe mburuvicha katu ojapysakave pe várko jára ha várko ruvicháre, ha ndojapói pe Pablo heʼíva.  Ha pe várko oñembojaha naiporãigui ojehasa haguã upépe ára roʼy, haimete opavave oñandu iporãvetaha osẽ hikuái upégui ha oñehaʼã ohupyty Fenice, várko oñembojaha Creta pegua, omaʼẽva yvatévo kuarahy reike gotyo ha Yvy gotyo kuarahy resẽ gotyo, ohasa haguã upépe ára roʼy.   Oimoʼãgui hikuái ikatuha ohove, oñepyrũ haguére oipeju yvytu vevýi yvývo guiogua, osẽ hikuái Creta rembeʼy rupi.  Ha upe riremínte peteĩ yvytu pochy yvatévo kuarahy resẽ guioguáva, ondyry pe mbayrúre.  Ha oñepyrũ oguerotyryry. Ndaikatúigui romomaʼẽ ore várko pe yvytúre, roheja mante ore reraha.  Rohasa peteĩ yvy michĩ y mbytepeguáva, Cauda hérava rapykue rupi, upe yvytu naimbareteihápe, ha hasy peve rohupi upe kanóa rojupi haguãme roʼyguýrõ guarã.  Ohupi rire, oiporu hikuái tukumbo omyatã haguã pe várko. Upéi, okyhyjégui opaʼãrõ guarã upe yvykuʼity Sirte héravape, oity hikuái várko mombytaha vevýi ha oheja yvytu ogueraha chupe kuéra.  Upe ára ambuépe upe ára ipochyve, ha upévare oñepyrũ hikuái oity yguasúpe umi mbaʼe pohýi várko pegua,  ha upe ára mbohapyhápe ipo teépe omombopa avei umi várko sã nguéra.  Heta ára ndorohechavéi kuarahy térã mbyja kuéra, ha ndopírigui pe yvytu ratã ore nupãva, norohaʼarõ véima rosẽne haguã ore rekove.   Arémagui ndorokaruvéi hague, Pablo oñemboʼy mbytépe kuéra ha heʼi: —Karai kuéra, iporãve vaerã moʼã che rendu ha nañasẽi rire Crétagui ani haguã ojehu ñandéve koʼã mbaʼe.  Opáichavo, ani pejepyʼapy. Avave peẽ kuérava nomano moʼãi, oñehundítarõ jepe ko várko.  Ko pyharépe ojechauka kuri chéve peteĩ Tupã che Jára, che ambyajéva, remimbou,   Peteĩ pyharépe, mokõi semána roho rire, rojejuhu jave yguasu Adriáticope, pe yvytu ore reraha jave ápe ha pépe, pyharepytévo, umi kuimbaʼe várko rerahaha ohecha kuaa roñemoaguĩha yvýgui.  Ohaʼã hikuái pe y hypykue ha ojuhu ohupytyha 36 métro, ha upéi ohaʼã jey ha ojuhu 27 métro.  Ha okyhyjégui rojejapi ramo guarã ita guasu kuérare, omboguejy hikuái irundy várko mombytaha pe mbayru rapykue guio, ojerure aja Tupãme koʼẽ haguã.  Umi várko mboguataha katu okañyse moʼã várkogui ha upevarã oñepyrũ omboguejy ýpe pe kanóa ku omboguejýtarõ guáicha guaʼu pe várko mombytaha henondepegua.  Pablo katu omomarandu pe mburuvicha ha ñorãirõhára kuérape heʼívo: Koʼãva opytaʼỹrõ ko várkope peẽ ndaikatu moʼãi pesẽ ivaívagui.  Upérõ umi ñorãirõhára oikytĩ pe kanóa sã ha oheja hoʼa ýpe.  Koʼẽjúvo Pablo heʼi opavavépe okaru haguã. Heʼi chupe kuéra: —Ojapóma mokõi semána ndapeʼuiha mbaʼeve, pehaʼarõvo upe ojehútava.  Ajerure peẽme pekaru haguã. Kóva tekotevẽ peikovesevérõ. Avavéguiko ndoʼa moʼãi peteĩ iñakã raguénte jepe.  Heʼívo upéva Pablo ohupi ipópe mbuja ha omeʼẽ Tupãme ijaguije opavave rovake. Oipeheʼã ha oñepyrũ hoʼu.  Upéi opavave oñemokyreʼỹ ha hoʼu avei.  Umi roĩva várkope rohupyty 276.  Hoʼupa rire pe hoʼuséva, oity hikuái pe yguasúpe ombovevyive haguã pe várko.   Koʼẽmba rire, umi várko mboguataha ndoikuaái mbaʼe yvýpa upéva, opáichavo ohecha peteĩ hendápe hembeʼyha, ha oñembopyʼa peteĩ oñehaʼãvo omboja upe gotyo pe várko.  Oikytĩ hikuái pe várko mombytaha sã nguéra ha oheja yguasúpe, ojora avei hikuái umi rrémo, hapykue pegua sã. Upéi katu ohupi hikuái yvytúre pe várko ao oipejuha yvytu henonde pegua, ha pe várko oñepyrũ oñemboja pe y rembeʼýre.  Opáichavo oho peteĩ yvykuʼi atýpe, ha ojejakutu hese. Pe várko renonde opaʼã yvykuʼípe, ikatuʼỹre okuʼe, ha pe hapykue oñepyrũ opẽmba oñenupã hatã etereígui hese upe y pochy.  Umi ñorãirõhára ojukase moʼã ipokuapývape, ani haguã okañy avave hoʼytahápe.  Pe mburuvicha katu ndohejái ojapo, hakateʼỹgui Páblore. Heʼi uvei umi hoʼyta kuaáva ojeity haguã ýpe haʼe kuéra raẽve,  ha umi ambue katu oho haguã hapykuéri, ojekóvo umi yvyra várko pehẽngue kuére. Upéicha osẽmba hikuái okápe. Rosẽmbámarõ okápe roikuaa upe yvy y mbyte pegua heraha Malta.  Upepegua imbaʼe porã eterei ore ndive, ha oky ha roʼy etereígui, tuicha ojatapy ha ore renói hikuái rojepeʼe haguã.  Pablo ombyaty raʼe jepeʼa piru, ha oitývo tatápe, peteĩ mbói osẽ pyaʼe pe hakuhágui ha oisuʼu chupe ipópe.  Umi upepegua, ohechávo pe mbói osãingóva Pablo póre, heʼi hikuái: “Ko kuimbaʼe oime vaerã peteĩ porojukahare hína, ajeve osẽrõ jepe yguasúgui, Tupã ndohejái oikove.”   Pablo katu oityvyro pe mbói tatápe ha ndojehúi chupe mbaʼeve.  Opavave ohaʼarõ irurupa térã hoʼárõ omano. Ha heta ohaʼarõ rire, ohechámarõ ndojehuiha chupe mbaʼeve, ohecha ojavy hague ha oñepyrũ heʼi Pablo haʼeha peteĩ tupã.   Aguĩ upégui oĩ yvy kuéra peteĩ poguasu upepegua, Publio hérava, mbaʼéva. Haʼe ore moguahẽ ha oñangareko porã eterei ore rehe mbohapy ára.  Ha Publio ru oĩ hupápe, hasy akãnundu ha tye ruguýgui. Pablo oho oñandúvo chupe ha oñemboʼe rire, omoĩ ipo hese ha omonguera.  Upémarõ ou avei heta ambue hasýva upepegua, ha omonguerapa avei.  Heta ore rerohory, ha upéi rojupi jeývo várkope, ore mbyavío heta hikuái.   Ropyta rire mbohapy mése Máltape, rojupi peteĩ várkope ohasa vaekue upépe umi ára roʼy. Upéva peteĩ várko Alejandría pegua, ha ogueraha ipoyvi vevépe tupã nguéra Cástor ha Pólux raʼãnga.  Roguahẽ várko oñembojaha Siracúsape, ha upépe ropyta mbohapy ára.  Upégui rohove roguahẽ meve Régiope. Upe ára ambuépe roguereko yvytu yvy gotyo guio oipejúva ha peteĩ ára rire roguahẽ Pozzuólipe.  Upépe rojuhu ore pehẽngue Jesús reroviaha oipotáva ropyta hendive kuéra peteĩ semána, ha upéi ipahápe roguahẽ Rómape.  Ore pehẽngue Jesús reroviaha Romagua oikuaámava rojuha osẽ ore ruguãtĩvo, Foro Apio, upe Tres Tabernas hérava peve. Ohechávo chupe kuéra Pablo omeʼẽ ijaguije Tupãme ha ikyreʼỹ jey.  Oguahẽvo Rómape, oheja hikuái Páblope oiko haʼeño, peteĩ ñorãirõhára hese oñangarekóva reheve.   Mbohapy ára oguahẽ rire, Pablo ohenoika umi Israel guáva Rómape ojeapovéva mbaʼérõpe. Oñembyatypáma ramo, heʼi chupe kuéra: —Che pehẽngue kuéra, che ndajapói vaekue mbaʼeve ivaíva Israel guávare, térã ñande ru kuéra ypykue jepokuaaháre. Upéicharõ jepe, Jerusalénpe añemoĩ Romagua pópe.  Haʼe kuéra oporandu rire chéve opoise che hegui, ndojuhúigui mbaʼeve che juka vaerãre.  Umi Israelguáva katu oñemoĩ che rehe, ha ajerure mante vaerã Romagua mburuvicha pavẽ che mbojovake haguã.  Che katu ndarekói mbaʼeve haʼe vaerã umi che retãguáre.  Haʼe kuéra heʼi chupe: —Oréve noguahẽi Judéagui mbaʼeveichagua kuatia nde rehe, ha ndaipóri avei Israel guáva oguahẽ vaekue upégui, oñeʼẽ vaíva nde rehe.  Rohenduse ne remiandu, roikuaágui opa rupi oñeñeʼẽ vaiha ko aty pyahúre.  Aipórõ omoĩ hikuái peteĩ ára, ha heta umi oñembyatýva upe Pablo oikohápe. Pyhareve guive kaʼaru peve Pablo oñeʼẽ chupe kuéra Tupã remisãmbyhýre.  Ogueroviaukase chupe kuéra Jesús reheguáva, Moisés rembiapoukapy ha maranduhára  kuéra kuatiañeʼẽ nguéra rupi.  Oĩ oguerohorýva upe Pablo heʼíva ha oĩ ogueroviaʼỹva.  Ha noñemoĩrigui peteĩ ñeʼẽme oñondive, oñepyrũ oho. Upérõ Pablo heʼi chupe kuéra: —Heʼi porã vaekue pende rehe Espíritu Santo ñande ru kuéra ypykuépe, maranduhára Isaías rupi, heʼírõ guare:   “Tereho ere koʼã mbaʼe ko tetã guápe: Pehenduve ramo jepe, ndapeikuaa moʼãi pe ojeʼéva, ha pemaʼẽve ramo jepe, ndapehecha moʼãi.   Emyakã kuchu ko tetã guápe, emboty ijapysa ha ehesa jokua, ohenduʼỹ térã ohechaʼỹ haguã, ani upéi ohendu ha ohechakuaa mbaʼe, ha ojere hape vaígui, ha aipohano jey chupe kuéra.”   Peikuaáke aipórõ, ko ñepysyrõ omeʼẽva Tupã, oñekuaveʼẽtaha Israelguaʼỹvape, ha haʼe kuéra katu ohendúta.  Pablo heʼi rire koʼã mbaʼe, umi Israelguáva ojeʼói, ha oñoñeʼẽ api mbarete ohóvo.   Pablo opyta mokõi áño pukukue upe óga hepýre oiporu vaekuépe, omoguahẽhápe opa umi hendápe ohóvape.  Kyhyjeʼỹre omyerakuã Tupã sãmbyhy, ha omboʼe Ñandejára Jesucristo rehegua, avave ojokoʼỹre chupe. Oguahẽvo Pentekostés,  opa ogueroviáva ijaty peteĩ hendápente.  Upeichaháguinte oñehendu peteĩ tyapu guasu yvágagui oúva, yvytu hatã oipejúrõ guáicha. Ha omyenyhẽmba pe óga oĩháme hikuái.  Ha ohecha hikuái ku tata rendýicha oguejýva peteĩ-teĩ hiʼári kuéra.  Ha opavave henyhẽ Espíritu Sántogui, ha oñepyrũ oñeʼẽ ñeʼẽ ambuépe, Espíritu Santo omoñeʼẽháicha chupe kuéra.   Oiko upérõ Jerusalénpe heta Israel guáva ombojeroviáva Tupãme, ou vaekue opa tetã guio.  Opavave oñembyaty ohendúvo upe tyapu ha ndoikuaái mbaʼépa ojehu, peteĩ-teĩ ohendúgui umi ogueroviávape oñeʼẽrõ iñeʼẽ teépe.  Ohecha ramó etereígui heʼi joa hikuái: —Ndahaʼéi piko Galileagua koʼã oñeʼẽva?  Mbaʼéicha rupi piko ñahendu oñeʼẽ ramo ñane ñeʼẽ teépe?  Koʼápe ñaime Partia, Media, Elam, Mesopotamia, Judea, Capadocia, Ponto, Asia,  Frigia ha Panfilia, Egipto ha Libia Cirene ypy pegua. Oĩ avei Romagua koʼápe oikóva,  oĩ judío ha umi ojeroviáva Tupãre haʼe kuéraicha. Oĩ avei Creta ha Arábiagui oúva. Ha ñahendu ñane ñeʼẽ teépe oguerohoryha hikuái Tupãme opa hembiapokuére.  Opavave ijurujái, ndoikuaái upe oikóva ha heʼi joa ojupe: —Mbaʼéiko heʼise opa koʼã mbaʼe?   Oĩ katu oñembohorýva hese kuéra heʼívo: —Okaʼupa niko ãva!   Upérõ Pedro oñemboʼy umi 11 apóstol ndive ha oñeʼẽ hatã heʼívo: “Israelgua ha opa peikóva Jerusalénpe, peikuaáke kóva ha pehendu porã ko haʼétava peẽme:  Koʼãva ndokaʼúi peimoʼãháicha, ko pyhareve mbyte rupi ramóva hína.  Oiko uvei koʼágã hína upe omomarandu vaekue maranduhára  Joel, heʼi ramo guare:   Oikóta umi ára pahávo, heʼi Tupã, ahekuavóta che Espíritu opa yvypóra ári. Pene ñemoñare kuimbaʼéva ha kuñáva ohendukáta imarandu, mitã rusu kuéra ombaʼe recháta ha itujáva oguerekóta ikepegua.   Che rembiguái kuéra kuimbaʼe ha kuñáva ári ave ahekuavóta che Espíritu umíva umi árape, ha ohendukáta hikuái momarandu.   Yvágare ahechaukáta heta hechapyrãva, tuguy, tata rendy ha yvy ári tatatĩna.   Kuarahy iñypytũta ha jasy tuguýpe oñeñuãta, oguahẽ mboyve Ñandejára ára guasu omimbipáva.   Ha opa ohenóiva Ñandejára réra, oñepysyrõta.   Pehendu aipórõ Israelgua ko haʼéva peẽme: Peikuaa porãháicha, Tupã ohechauka vaekue pende apytépe Jesús Nazaretgua pokatu, ojapóvo haʼe rupi heta hechapyrãva, oporomondýiva ha techaukarãva.  David katu maranduhára  vaekue, ha oikuaa Tupã omeʼẽ hague chupe iñeʼẽ, omoĩtaha mburuvicha guasúrõ peteĩ iñemoñarévape.   Haʼe ohecháma vaekue oiko mboyve, oikove jeyha pe Mesías. David oñeʼẽ vaekue upévare ha heʼi pe Mesías ndopyta moʼãiha ityvýpe ha hete noñembyai moʼãiha.  Ha péina Tupã omoingove jey upe Jesúspe, ha ore, upéva rechahare.  amoĩ meve nde py guýpe nde rehe ijaʼeʼỹvape.’   Toikuaa porãke opa Israelgua, ko Jesúspe voi, peẽ pemosãingo vaekue kurusúre, Tupã omoingo hague opa mbaʼe Jára ha Mesías ramo.”   Umi ijaty vaekue ohendúvo koʼã mbaʼe, oñembyasy eterei ha oporandu joa Pedro ha apóstol kuérape: —Ore pehẽngue, mbaʼéiko rojapóta?   Pedro heʼi chupe kuéra: —Pejevy Tupã gotyo ha peñemongaraika peteĩ-teĩ Jesucristo rérape, Tupã oheja rei haguã peẽme pene angaipa, ha péicha omeʼẽta peẽme Espíritu Santo.  Ko ñeʼẽmeʼẽ niko peẽme ha pene ñemoñarépe, ha avei opa umi mombyry oĩvape guarã. Heʼise opa umi Tupã Ñandejára ohenoisévape guarã.   Koʼãichagua ñeʼẽ rupi, Pedro oñemoñeʼẽ ha oheko mboʼe chupe kuéra, heʼívo: —Pejeheja koʼã tekove ahẽgui!   Ha umi oguerovia vaekue iñeʼẽ, oñemongaraika. Ha upe árape oike umi ogueroviáva apytépe, 3.000 tapicha rupi.  Ha oñemohatã hikuái umi apóstol kuéra omboʼévape, ombojaʼóvo oñondive umi oguerekóva, oñembyatývo oipeheʼã haguã mbuja ha oñemboʼe haguã.   Opavave ohecha ramo heta hechapyrãva ha techaukarã Tupã ojapóva apóstol kuéra rupi.  Opa ogueroviáva oĩ peteĩ ñeʼẽme ha ombojaʼo ojoapytépe opa oguerekóva.   Omeʼẽ hepýre ijyvy ha opa oguerekóva, ha ombojaʼo upe viru peteĩ-teĩ oikotevẽháicha.  Opa ára oñembyatými Tupaópe ha hóga kuéra rupi oipeheʼã mbuja ha hoʼu oñondive torypápe ha pyʼa porãme.  Oguerohory Tupãme ha opavave ohayhu chupe kuéra. Arakoʼẽre Ñandejára ombohetave upe aty, umi haʼe oipysyrõ vaekue reheve. Peteĩ jey Pedro ha Juan oho Tupaópe kaʼaru mbyte rupi ñemboʼehápe.  Upépe oĩ peteĩ kuimbaʼe ijapapáva ha oguataʼỹva oiko ypy guive, ojereraháva opa ára ha oñemoĩva upe okẽ “Iporãva” héravape, ojerure haguã tupãmbaʼe umi oikévape.  Upe ijapáva ohechávo Pedro ha Juánpe oikéva Tupaópe, ojerure chupe kuéra tupãmbaʼe.  Haʼe kuéra omaʼẽ hatã hese, ha Pedro heʼi chupe: —Emaʼẽ ore rehe.   Pe kuimbaʼe omaʼẽ, oimoʼãgui omeʼẽtaha chupe jopoimi.  Pedro katu heʼi chupe: —Óro ha pláta ndarekói, pe arekóva katu ameʼẽta ndéve: Jesucristo Nazaretgua rérape epuʼã ha eguata.   Upéva heʼívo Pedro ipojái ipo akatúare ha omopuʼã chupe. Upe vove oñemombarete ipy ha ipyñuã.  Pe ijapapáva opo opuʼã ha oñepyrũ oguata. Upéi oike hendive kuéra Tupaópe, opopo ha omombaʼe guasúvo Tupãme.  Opa ohecháva chupe oguata ha omombaʼe guasu Tupãme,  oñemondýi ha okyhyje upe ojehu vaekuére, oikuaa niko hikuái pe kuimbaʼépe ha oikuaa haʼeha upe oguapýva ojerure jepi tupãmbaʼe Tupaópe, upe okẽ ‘Iporãva’ héravape.   Pe ijapapáva okuera vaekue ndopoíri Pedro ha Juángui. Opavave ohecha ramó joa, ha pyaʼe oupa joa Tupaópe upe “Salomón Roka” héravape, haʼe kuéra oĩháme.  Pedro, ohechávo kóva, heʼi chupe kuéra: “Mbaʼére piko pehecha ramó kóva, peẽ Israelgua? Mbaʼére piko pemaʼẽ ore rehe, haʼérõ guáicha ore umi romonguera vaekue ko kuimbaʼépe, térã romboguata chupe ore pokatu térã ore marangatu rupi?  Tupã Abraham, Isaac ha Jacob Jára, Tupã ñande ru kuéra ypykue Jára,  ombojeroviave vaekue opavavégui hembiguái  Jesúspe, peẽ pemoĩ vaekue mburuvicha kuéra pópe ha pemboyke vaekue, Pilato heʼi rire opoitaha chugui.  Pejerure rangue ojepoi haguã imarangatu ha heko jojávagui, pejerure ojepoi haguã mbaʼe vai apohágui.   Ha péicha pejuka vaekue jeikove meʼẽhárape. Tupã katu omoingove jey chupe, ha ore hína kóva rechahare.  Ko kuimbaʼe peẽ pehecha ha peikuaáva, imbarete jey ojerovia rupi Jesús rérare. Ko ijerovia Jesús rehe omoĩva omongueraite chupe, peẽ voi pehechaháicha.   ha Ñandejára ombou haguã peẽme ára piroʼy omboúvo peẽme upe Jesús, iñepyrũha guive voi haʼe oiporavo vaekue Mesías ramo peẽme guarã.  Jesucristo tekotevẽ gueteri opyta yvágape oñemoĩmba peve hekópe opa mbaʼe, heʼi haguéicha umi maranduhára  marangatu yma guare rupi.  Moisés heʼi vaekue ñande ru kuéra ypykuépe: ‘Tupã pende Jára omopuʼãta pende apytégui peteĩ maranduhára cheichagua. Pene ñeʼẽ rendúke chupe opa heʼívape,  cháke opa umi ohenduʼỹva upe maranduhárape oñemosẽta hetãgui.’   Ha opa maranduhára, Samuel guive, oñeʼẽ vaekue avei koʼã árare.  Peẽme guarã hína umi ñeʼẽ Tupã omeʼẽ vaekue maranduhára kuéra rupi, ha peẽme guarã avei upe ñeʼẽ meʼẽ Tupã ojapo vaekue pende ru kuéra ypykue ndive. Tupã niko heʼi vaekue Abrahámpe: ‘Opa tetã yvy arigua ojehovasáta ne ñemoñare kuéra rupi.’   Pedro ha Juan oñemoñeʼẽ aja, oguahẽ paʼi kuéra, Tupao rerekua ruvicha ha Saduséo kuéra ndive.  Ipochy hikuái Pedro ha Juan omboʼégui tetã guápe ha heʼígui jeikove jey omanóva apytégui ojehechauka ha añeteha Jesús rupi.  Ipojái hese kuéra ha kaʼaru pytũguima omoinge chupe kuéra koty ypytũme upe ára ambue peve.  Ha heta ohendu vaekue upe ñeʼẽ oguerovia, ha umi ogueroviáva retakue, ojepapávo kuimbaʼe añónte, ohupyty 5.000 rupi.   Upe ára ambuépe oñembyaty Jerusalénpe Israelgua ruvicha kuéra, myakãhára ha Moisés rembiapoukapy mboʼeha kuéra.  Upépe oĩ avei paʼi guasu Anás, Caifás, Juan, Alejandro ha opa paʼi guasu rogagua.  Pedro ha Juánpe omoĩvo henondépe kuéra oporandu hikuái chupe kuéra: —Máva rupi térã máva rérapepa pejapo koʼã mbaʼe?   Pedro, henyhẽva Espíritu Sántogui, heʼi chupe kuéra: —Tetãgua ruvicha ha myakãhára kuéra:  Peporandu niko oréve pe mbaʼe porã ojejapo vaekuére peteĩ hasývare, ha mbaʼéichapa oñemonguera raʼe.  Roʼe pene renondépe ha opa Israelgua renondépe, ko kuimbaʼe oĩva ápe opavave rovake, hesãiha Jesucristo Nazaretgua rérape, upe peẽ pemosãingo vaekue kurusúre ha Tupã omoingove jey vaekue.  Ko Jesús hína upe Ita, peẽ óga apoha pemboyke vaekue, ha oiko chugui pe Ita tekotevẽvéva.   Mburuvicha kuéra ohechávo mbaʼeichaitépa ipyʼa guasu oñeʼẽ haguã Pedro ha Juan, ha ohechakuaa haʼe kuéra naiñaranduiha, iñaranduʼỹva reheguaha uvei, ijurujái joa opytávo ha ohechakuaa Jesús remimboʼeha.  Hiʼarive, upe oñemonguera vaekue oĩ upépe hendive kuéra, ha upévare ndaikatúi heʼi mbaʼeve omoĩ vai haguã chupe kuéra.  Upémarõ omosẽ hikuái chupe kuéra upe atýgui, ha opyta hikuái oñemongeta upépe.  Heʼi ojupe hikuái: —Mbaʼe piko jajapóta koʼã tekovére? Opa Jerusalengua oikuaa ojapo hague hikuái ko hechapyrãva techaukarã, ha ndaikatúi jaʼe japuha upéva.  Ani haguã ko mbaʼe herakuãve ohóvo opa rupi, ñamongyhyje chupe kuéra, anive haguã oñeʼẽ avavépe Jesús rérape.   Ohenói ha heʼi hikuái chupe kuéra anive haguã oñeʼẽ térã oporomboʼe Jesús rérape.  Pedro ha Juan katu heʼi chupe kuéra: —Peẽ voi pehecháta, iporãpa Tupã renondépe rojapo peẽ pejéva, rojapo rangue haʼe heʼíva.  Ore ndaikatúi roguerokirirĩvo pe rohecha ha rohendu vaekue.   Umi mburuvicha, omongyhyje rire, opoi chugui kuéra. Ndojuhúi hikuái mbaʼéichapa oinupãta, opavave omombaʼe guasúgui Tupãme upe ojehu vaekuére.  Pe kuimbaʼe okuera vaekue ko hechapyrãva rupi, oguerekóma 40 áño rasa.   Pedro ha Juan, ojepoi rire chugui kuéra, oho oñembyaty iñirũ nguéra ndive ha omombeʼu chupe kuéra opa heʼi vaekue paʼi ruvicha ha myakãhára kuéra.  Ohendu rire chupe kuéra oñemboʼe Tupãme oñondivepa, heʼívo: “Ore Jára, nde rejapo vaekue yvy ha yvága, yguasu ha opa ipype oĩva,   ere vaekue Espíritu Santo ha ne rembiguái ore ru ypykue David juru rupi: Maerãpa opuʼã tetã nguéra ha ojapose mbaʼe opa reítava?   Oñomoirũmba yvy arigua mburuvicha guasu kuéra, opuʼã haguã Ñandejárare ha hembiporavo Crístore.’   Añete, Herodes  ha Poncio Pilato,  oñomoirũ kóva ko távape tetã ambuegua ha Israelgua ndive, ha opuʼã ne rembiguái marangatu  Jesús rehe, nde reiporavo vaekue Mesías ramo.  Péicha ojapo hikuái, opa nde ere vaekue oiko haguã.  Koʼágã, ore Jára, emaʼẽ mbaʼéichapa ipochy hikuái, ha embopyʼa guasu ne rembiguái kuérape omyerakuã haguã ne ñeʼẽ kyhyjeʼỹre.  Ehechauka nde pokatu remonguerávo hasývape ha rejapóvo techaukarã ha hechapyrãva, ne rembiguái marangatu Jesús rérape.”   Haʼe kuéra oñemboʼepávo, upe oñembyatyhápe hikuái oryrýi, ha opavave henyhẽ Espíritu Sántogui, ha omyerakuã kyhyjeʼỹre Ñandejára Ñeʼẽ.   Heta eterei umi ogueroviáva ha oiko oñondive peteĩ pyʼápe ha peteĩ ñeʼẽme. Avave ndeʼíri imbaʼénteha upe oguerekóva, oñombaʼepa ramo guáicha uvei oguereko.   Apóstol kuéra katu omombeʼu meme tuicha pokatu reheve Ñandejára Jesús oikove jey hague, ha Tupã oipytyvõ mbarete opavavépe.  Ndaipóri ijapytépe kuéra oikotevẽva, umi oguerekóva yvy térã óga niko omeʼẽ hepýre,  ha omoĩ hepykue apóstol kuéra pópe, ombojaʼo haguã opavavépe, peteĩ-teĩ oikotevẽháicha.  Upéicha ojapo vaekue peteĩ levíta hérava José Chipregua, apóstol kuéra ombohéra vaekue Bernabé, (heʼiséva pe oporombovyʼáva).  Kóva oguereko ijyvy, omeʼẽ hepýre ha omoĩ hepykue apóstol kuéra pópe. Peteĩ karai hérava Ananías, hembireko Safira ndive omeʼẽ hepýre peteĩ yvy.  Ko kuimbaʼe oñemoĩ peteĩ ñeʼẽme hembireko ndive ha oipeʼa pe yvy repykuégui imbaʼerã, hembyre katu omoĩ apóstol kuéra pópe.  Pedro heʼi chupe: —Ananías, maerã piko reheja Sataná ipuʼaka nde rehe ha ne mbojapu Espíritu Sántope, reipeʼávo ne mbaʼerã pe yvy repykuégui?  Na ne mbaʼéi piko raʼe pe yvy, ha remeʼẽ rire hepýre, na ne mbaʼéi raʼe pe hepykue? Mbaʼére piko aipórõ rejapo péicha? Ndahaʼéi yvypórape nde japúva, Tupãme uvei katu.   Ananías ohendúvo upéva hoʼa omano, ha opa ohendúva upéva, okyhyje eterei.  Ha ou mitã rusu kuéra, oñuã pe tetekue ha ogueraha oñotỹvo.   Aremi rire, oike Ananías rembireko, oikuaaʼỹre pe ojehu vaekue.  Pedro oporandu chupe: —Eremi chéve: Pemeʼẽ piko raʼe pe yvy upe peje hague hepýre? Haʼe heʼi: —Hẽe, upe hepýre.   Pedro heʼi chupe: Mbaʼére piko peñemoĩ peteĩ ñeʼẽme pende japu haguã Ñandejára Espíritupe? Péina oúma umi ogueraha vaekue oñotỹ ne ménape, ha ágã nde reraháta ndéve avei.   Upepete Safira hoʼa omano Pedro renondépe. Oikévo umi mitã rusu ojuhúma hetekue, ha ogueraha oñotỹ iména ykére.  Ha upe iglésia ha opa oikuaa vaekue koʼã mbaʼe, okyhyje eterei.   Apóstol kuéra rupi oiko heta techaukarã ha hechapyrãva opavave apytépe. Ha oñembyaty joa jepi Salomón Rokápe.  Mavave umi ambue kuérava ndojeheʼaséi hese kuéra, opáichavo opavave oguerohory chupe kuéra.  Ha hetave ohóvo umi ojeroviáva Ñandejárare, kuimbaʼéva ha kuñáva.  Ha oguenohẽ jepi hikuái hasývape umi okaha rupi hupa ha henimbe kuérape ikatu haguã ohasávo Pedro, ikuarahyʼã guénte jepe hoʼa hiʼári kuéra.  Ha umi táva ijerekuévo oĩvagui avei ogueru hikuái hasýva ha oguerekóva mbaʼe pochy, ha opavavépe oñemonguera.   Paʼi guasu ha Saduséo kuérava oĩva hendive, ipochy eterei hikuái,  ipojái apóstol kuérare ha omoinge koty ypytũ opavavépe guarãvape.  Ñandejára remimbou  katu oipeʼa pyhare pe koty ypytũ rokẽ ha oguenohẽ chupe kuéra, heʼívo:  “Tapeho, ha ñemboʼyhápe Tupaópe pemyerakuã opavavépe ko ñeʼẽ jeikove rehegua.”   Upe ohendu haguéicha, oike hikuái koʼẽmbávo Tupaópe ha oñepyrũ oporomboʼe. Upérõ paʼi guasu ha umi oĩva hendive ohenói hikuái opa Israel myakãhárape ñembyaty guasúpe, ha omondo koty ypytũme apóstol kuéra píari.  Umi ñorãirõhára oguahẽvo koty ypytũme katu ndojuhúi chupe kuéra. Upérõ ou jey hikuái,  heʼívo: —Rojuhu koty ypytũ oñemboty porã ha ñorãirõhára kuéra oĩ joa okẽ nguéra renondépe. Roipeʼávo katu ndorojuhúi avavépe.   Ohendúvo Tupao pegua ñorãirõhára kuéra ruvicha ha paʼi ruvicha kuéra oporandu joa ojupe mbaʼépepa opáta upéva.  Upérõ oguahẽ peteĩ heʼíva chupe kuéra: —Umi peẽ pemoinge vaekue koty ypytũme oime hikuái Tupaópe oporomboʼe.   Ñorãirõhára kuéra ruvicha iñorãirõhára kuéra reheve oho ipiári, ha ndopokói hese kuéra okyhyjégui umi tetãgua omboitárõ guarã chupe kuéra.  Oguahẽvo ogueraha chupe kuéra mbojovakehára rendápe ha paʼi guasu heʼi chupe kuéra:   —Roʼe porã vaekue peẽme ani haguã peporomboʼeve pe kuimbaʼe reheguávare. Peẽ katu pemyenyhẽ Jerusalén tuichakue pene emomboʼepýgui ha hiʼarive peityse ore ári pe kuimbaʼe  jejukakue.   Pedro ha apóstol kuéra heʼi chupe: —Ore, ore ñeʼẽ rendu vaerã Tupãme yvypórape rangue.  Tupã ñande ru ypykue Jára omoingove jey vaekue Jesúspe upe peẽ pejuka vaekue pemosãingóvo kurusúre.  Tupã ohupi chupe ha omoĩ ijakatúa gotyo, omoingóvo chupe sãmbyhyhára ha pysyrõha ramo, ikatu haguã Israel retã ojevy Tupã gotyo ha ojeheja rei chupe iñangaipa.  Ore koʼã mbaʼe rechahare, ha avei Espíritu Santo, Tupã omeʼẽva umi iñeʼẽ rendúvape chupe.  Ohendúvo koʼã mbaʼe ipochy eterei hikuái ha ojukase moʼã chupe kuéra.  Ha umi mburuvicha kuéra apytépe oĩ peteĩ fariséo hérava Gamaliel, Moisés rembiapoukapy mboʼeha ojeguereko itereíva mbaʼérõ tetãgua apytépe. Kóva oñemboʼy ha heʼi oñerenohẽ haguã upégui sapyʼaite umi apóstol.  Upéi heʼi ambue mburuvicha kuérape: —Israelgua, pemaʼẽ porãke upe pejaposévare koʼã kuimbaʼére.  Pene manduʼáke nda aréi opuʼã hague Teudas, oñemombaʼe guasu vaekue ha omoirũ chupe 400 kuimbaʼe rupi. Kóvape ojejuka ha iñirũ nguéra isarambipa ha opa rei.  Upe rire, pe jepapa oikórõ guare, opuʼã Judas Galileagua, ha oĩ omoirũva chupe. Chupe avei ojejuka ha imoirũhare isarambipa.  Ko ágã ojehúvare, che añandu péicha: Pejeheja koʼã kuimbaʼégui ha ani pejoko. Ko mbaʼe oúrõ yvypóraguinte opa reíta.  Ohenói jey hikuái apóstol kuérape, oinupãuka ha heʼi chupe kuéra anive haguã oñeʼẽ Jesús rérape. Upéi opoi chugui kuéra.  Apóstol kuéra osẽvo mburuvicha kuéra rendágui ovyʼa eterei Tupã ombojerovia haguére chupe kuéra, ohejávo ohasa asy hikuái Jesús rérare.  Opa ára oporomboʼe ha omyerakuã Jesús upe Mesías marandu porã, Tupaópe ha óga kuéra rupi avei. Umíva umi árape heta etereíma umi ogueroviáva. Umi Grecia ñeʼẽmegua hetave ohóvo ha oñepyrũ oñeʼẽsuguy umi hebréo ñeʼẽmeguáre, heʼívo noñeñangarekoiha hekópe kuña imenaveʼỹva hesegua kuéravare, oñemeʼẽ jave chupe kuéra hembiʼurã.  Umi 12 apóstol ombyatypa ogueroviávape, ha heʼi chupe kuéra: —Naiporãi ore roheja Ñandejára Ñeʼẽ myerakuã, roñangareko haguã umi okaru vaerãre.  Upévare, ore pehẽngue, peiporavo pende apytégui 7 kuimbaʼe ikatupyrýva ha henyhẽva Espíritu Sántogui, roheja haguã ipópe kuéra koʼã tembiapo.  Ore katu toroñemboʼe ha toromoherakuã meme Ñandejára Ñeʼẽ.   Opavavépe iporã upéva, ha oiporavo hikuái Esteban, kuimbaʼe henyhẽva jeroviágui ha Espíritu Sántogui, avei Felipe, Prócoro, Nicanor, Timón, Pármenas, ha Nicolás, Antioquiagua ojeroviáva Tupãre judío kuéraicha.  Umívape ogueru hikuái apóstol kuéra rendápe, ha haʼe kuéra oñemboʼe ha omoĩ ipo hese kuéra.   Ñandejára Ñeʼẽ iñasãive ohóvo ha umi ogueroviáva oñemboheta Jerusalénpe. Paʼi kuérava jepe oĩ ogueroviáva.   Esteban, henyhẽva pokatu ha Tupã rovaságui, ojapo hechapyrãva ha techaukarã maymáva apytépe.  Oĩ mbovymi umi judío tupao “Tembiguaikue” héravagui, oñomoirũva Cirene, Alejandría, Cilicia ha Asiagua ndive, oñepyrũva oñoñeʼẽ api Esteban ndive,  ha ndaikatúi ombohovái chupe, iñeʼẽ henyhẽgui arandu ha Espíritu Sántogui.  Upémarõ ohepy meʼẽ hikuái umi ijapu vaerãme, heʼi haguã, ohendu hague chupe oñeʼẽ vaírõ Moisés ha Tupãre.  Upéicha omopuʼã hese tavagua, myakãhára  ha Moisés rembiapoukapy mboʼeha kuérape, ha ondyry hikuái Esteban rehe, ipojái hese ha ogueraha mbojovakehára aty guasu renondépe.  Oheka avei hikuái tekove japu, heʼíva: —Ko kuimbaʼe oñeʼẽ vai manté pe Tupao marangatúre, ha Moisés rembiapoukapýre.  Rohendu heʼi ramo upe Jesús Nazaretgua ombyaitaha Tupao ha omoambuetaha umi mbaʼe Moisés oheja vaekue ñandéve.   Mburuvicha kuéra ha opa upépe oguapýva, omaʼẽvo Esteban rehe, ohecha hova ojoguaha Tupã remimbou  rovápe. Paʼi guasu oporandu Estébanpe, añetépa umi ojeʼéva hese,  ha haʼe heʼi: “Che pehẽngue ha che ru kuéra, pe che rendu: Tupã Ñandejára heko mimbipáva ojechauka vaekue ñande ru ypykue Abrahámpe, oiko ramo Mesopotámiape, oho mboyve oiko Haránpe,  ha heʼi chupe: ‘Eheja nde yvy ha nde rogagua kuérape ha tereho pe yvy ndéve ahechaukátavape.’   Upérõ Abraham osẽ Caldéagui ha oho oiko Haránpe.  Upéi omano itúva ha Tupã ogueru Abrahámpe ko yvýpe, peẽ peikohápe koʼágã.   Oguenohẽ chupe opaichagua jejopy vaígui, omeʼẽ chupe arandu ha upéicha rupi Egipto ruvicha guasu faraón ojerovia hese, ha omoingo chupe Egipto ha mburuvicha guasu róga sãmbyhyhárõ.   Upérõ oiko ñembyahýi ha heta jehasa asy Egipto ha Canaán tuichakue, ha ñande ru kuéra ypykue ndoguerekói hoʼu vaerã.   Jacob retekue ojereraha Siquémpe ha oñeñotỹ upe yvýpe, Abraham ojogua vaekue Hamor raʼy kuéragui Siquémpe.   Hiʼaguĩma ramo umi ára oiko haguã upe ñeʼẽ Tupã omeʼẽ vaekue Abrahámpe, Israelgua kuéra oñemboheta eterei Egíptope,  Upéi katu oheja rei mante hikuái, ha faraón rajy ogueraha ha omongakuaa chupe imemby tee ramo.   Upéicha rupi Moiséspe ojeheko mboʼe umi Egiptogua arandúpe. Ha oiko chugui kuimbaʼe ipokatúva iñeʼẽme ha hembiapópe.   Ombotývo 40 áño, Moisés oñembopyʼa peteĩ ohóvo ohecha Israelgua kuérape, haʼéva hetãgua tee.  Ha ohechávo peteĩ Egiptogua oinupãha peteĩ haʼe kuéravape, Moisés osẽ hesehápe ha ojuka upe Egipto guápe.  Moisés oimoʼã ipehẽngue kuéra Israelgua ohecha kuaataha, haʼe rupi Tupã oguenohẽtaha chupe kuéra Egipto poguýgui. Haʼe kuéra katu ndohechakuaái.  Upe ára ambuépe Moisés ohecha mokõi Israelguáva oñorãirõha oñondive, ha omoingo porãsévo heʼi chupe kuéra: ‘Peẽ oñopehẽngue hína, ha mbaʼére piko peñorãirõta oñondive?’  Moisés ohecha ramoite upéva ha oñembojávo ohecha porãve haguã, ohendu Ñandejárape heʼíva:  ‘Che hína Tupã nde ru kuéra ypykue Jára, Tupã Abraham, Isaac ha Jacob Jára.’ Moisés oryrýi kyhyjégui, ha nomaʼẽséi.  Upérõ Ñandejára heʼi chupe: ‘Eipeʼa nde py rehegua, upe repyrũha niko yvy marangatu hína.  Ha Israelgua oĩ ramo yvy ojeikoʼỹháme, Moisés vaekue avei upe ogueraháva Tupã remimbou ñeʼẽ yvyty Sinaípe  ñande ru kuéra ypykuépe. Chupe oñemeʼẽ vaekue umi ñeʼẽ oporomoingovéva, ombohasa haguã ñandéve.  Ñande ru kuéra ypykue katu nohenduséi vaekue iñeʼẽ, omboyke uvei chupe, ha ohose jey vaekue Egíptope.  Heʼi hikuái Aarónpe: ‘Ejapo oréve tupã guaʼu ore sãmbyhy haguã, ndoroikuaái niko mbaʼépa oiko upe Moisés Egíptogui ore renohẽ vaekuégui.’   Upérõ ojapo hikuái itupã guaʼurã peteĩ tóro raʼy raʼãnga, oikuaveʼẽ chupe mymbajuka  ha ojapo vyʼa guasu upe taʼãnga rei haʼe kuéra voi ojapo vaekue rérape.   Ñande ru kuéra ypykuépe oñemeʼẽ ha ogueru vaekue umi Josué ndive ou vaekue  oñemombaʼe ramo guare ambuegua yvýre. Umívape Tupã omosẽ vaekue henonderã nguéragui. Ha upépe oĩ vaekue David ára peve.  Chupe ohayhu vaekue Tupã ha haʼe omopuʼãse vaekue chupe peteĩ oiko haguã Jacob ñemoñare Jára.   Opáichavo Salomón vaekue upe omopuʼãva Tupao Tupãme guarã.   Tupã yvatetegua ndoikóirõ jepe tupao yvypóra rembiapokuépe. Heʼi haguéicha maranduhára: Heʼi Ñandejára:   Máva umi maranduháravape piko ndoguereko asýi rakaʼe pende ru kuéra ypykue? Haʼe kuéra ojuka umi oñeʼẽ vaekuépe upe imarangatúva ou vaerãre, ha ágã oúma ramo ko imarangatúva, peẽ pe puʼã hese ha pejuka.  Peẽ pehupyty vaekue upe tembiapoukapy Tupã remimbou rupi, ndapejapóinte upe heʼíva.”   Ohendúvo koʼã mbaʼe, ipochy eterei ha hãi pururũmba hikuái Esteban rehe.  Haʼe katu, henyhẽva Espíritu Sántogui, omaʼẽ yvágare ha ohecha Tupã reko mimbipa, ha Jesúspe oñemboʼýva hína Tupã akatúape.  Upérõ heʼi: —Pemaʼẽmi! Ahecha ojepeʼa ramo yvága, ha pe yvypóraicha ou vaekuépe, oĩva Tupã akatúape.   Haʼe kuéra katu omboty ijapysa, ha sapukái pópe ojeity hikuái Esteban ári.  Oguenohẽ upe távagui ha ojapi chupe itápe ojuka peve. Ha umi oikóva mbaʼe rechaha ramo oheja ijao kuéra peteĩ mitã rusu Saulo héravape, oñangareko haguã umívare.   Itápe ojejapi aja, Esteban oñemboʼe heʼívo: “Jesús, che Jára, ereko che espíritu.”   Upéi oñesũ ha osapukái hatã: “Che Jára, eheja rei chupe kuéra iñangaipa!” Upéva heʼívo, omano. Saulo oĩva hína upépe, heʼi iporãha Esteban ojejuka. Upe árape voi oñepyrũ peteĩ ñepuʼã guasu Jerusalengua Jesucristo iglésiare. Opavave isarambi Judea ha Samaría rupi, umi apóstol kuéra katu nahániri.  Mbovymi kuimbaʼe marangatu oñotỹ Estébanpe ha heta oguerojaheʼo chupe.  Upe aja Saulo sarambi ojapo pe iglésiare, oike óga kuéra rupi oguenohẽ Jesús reroviaha kuimbaʼéva ha kuñávape, omoinge haguã koty ypytũme.   Umi osẽ vaekue Jerusaléngui omyerakuã marandu porã mamo ohohápe.  Felipe, peteĩ haʼe kuérava, oho Samaría pegua táva guasúpe ha oñepyrũ oñeʼẽ chupe kuéra Cristo  rehe.  Upepegua oñembyaty ha opavave ojapysaka porã upe Felipe heʼívare, ohechágui umi techaukarã ha mbaʼe hechapyrãva haʼe ojapóva.  Heta oguerekóva mbaʼe pochy okuera, ha umi mbaʼe pochy osẽ chugui kuéra osapukaihápe, ha heta oguataʼỹva ha ijapávape oñemonguera avei.  Upévare ojevyʼa eterei upe távape.   Upépe oĩ peteĩ kuimbaʼe hérava Simón, haʼe vaekue paje apoha ha oporombotavy vaekue Samaríape, oñemombaʼe guasúvo ijupe.  Opavave, imitãva ha kakuaáva ohendu chupe ha heʼi: “Kóva hína upe oñembohérava: ‘Tupã pokatu’”.   Ojeapo chupe mbaʼérõ ipajépe oporombotavýgui heta ára.  Oguerovia rire pe marandu porã Felipe omyerakuãva, Tupã remisãmbyhy ha Jesucristo rehegua, heta kuimbaʼéva ha kuñáva oñemongaraika.  Ha Simón voi oguerovia ha oñemongaraika, ha oñemoĩ omoirũ Felípepe, ohecha ramógui umi hechapyrãva ha techaukarã haʼe ojapóva.   Umi apóstol Jerusalénpe oĩva, oikuaávo Samariagua oguerohoryha Ñandejára Ñeʼẽ, omondo upépe Pedro ha Juánpe.  Oguahẽvo, oñemboʼe hikuái umi Samariagua ogueroviávare, oñemeʼẽ haguã chupe kuéra Espíritu Santo,  Neʼĩra gueteri niko ou raʼe mavave ári Espíritu Santo, oñemongaraínte raʼe Ñandejára Jesús rérape.  Upérõ Pedro ha Juan omoĩ ipo hese kuéra ha oñemeʼẽ chupe kuéra Espíritu Santo.   Simón, ohechávo Espíritu Santo ouha, apóstol kuéra omoĩ ramo ipo upépe guáre, oikuaveʼẽ chupe kuéra viru,  ha heʼi: —Pemeʼẽ chéve avei upe pokatu ikatu haguã oñemeʼẽ avei Espíritu Santo upe che amoĩvape hese che po.   Upérõ Pedro heʼi chupe: —Nde viru toñehundi ne ndive, rejoguase haguére upe Tupã remimeʼẽ.  Nde ndaikatúi rehupytývo, nde pyʼa naiporãigui Tupã renondépe.  Epoi nde reko añágui, ha ejerure Tupãme jahecha ndoheja reíripa ndéve upe mbaʼe ivai ete ne akãme rerekóva.  Ahecha ne renyhẽha pyʼarógui, ha pe teko aña nde rerekoha ipo guýpe.   Simón heʼi: —Peñemboʼe Ñandejárape che rehe, ani haguã ojehu chéve mbaʼeve umi peje vaekue.   Oñemoñeʼẽ ha omyerakuã rire Ñandejára ñeʼẽ, umi apóstol omyasãi upe marandu porã heta táva Samaría pegua rupi, ha ojevy Jerusalénpe.   Upe rire, peteĩ Ñandejára remimbou  heʼi Felípepe: “Epuʼã ha tereho yvy gotyo, upe tape Jerusaléngui Gaza gotyo guáre.” Ko tape ohasáva yvy ojeikoʼỹha rupi.  Felipe opuʼã ha oho, ha tapépe ojuhu peteĩ kuimbaʼe Etiopiagua ndive. Upéva mburuvicha, Etiopía ruvicha guasu kuñáva viru rerekua, oho vaekue Jerusalénpe omombaʼe guasúvo Tupãme.  Ojevy hína hetãme ikárrope, ha omoñeʼẽ ohóvo maranduhára  Isaías kuatiañeʼẽ.   Espíritu heʼi Felípepe: “Eñemboja ikárrore.”  Felipe oñembojávo ohendu omoñeʼẽha Isaías kuatia ñeʼẽ, ha oporandu chupe: —Hesakã porãpa ndéve upe remoñeʼẽva rehóvo?   Upe Etiopiagua heʼi chupe: —Mbaʼéicha piko hesakãta, ndaipóri ramo omyesakãva chéve? Ojerure Felípepe ojupi ha oguapy haguã ijykére.  Upe omoñeʼẽva ohóvo hína kóva: Ojereraha ovecháicha ojejuka haguã, ovecha raʼýicha okirirĩva iñapihã renondépe, haʼe ndoje jurupeʼái.   Oñemotĩndy ha noñembojovakéi hekópe. Mávapa imanduʼáne iñemoñarére? Hekove niko ojepeʼa ko yvy árigui.   Pe mburuvicha Etiopiagua oporandu Felípepe: —Mávare piko heʼi koʼã mbaʼe maranduhára: ijehe piko térã ambuére?   Upérõ Felipe oñepyrũvo upe Etiopiagua omoñeʼẽvagui, ohenduka chupe marandu porã Jesús rehegua.  Upérõ omombyta ikárro, mokõive oguejy ýpe, ha Felipe omongarai chupe.  Osẽvo hikuái ýgui, Ñandejára Espíritu ogueraha Felípepe, ha pe mburuvicha ndohechavéi chupe. Opáichavo oho hapére, ipyʼa renyhẽ vyʼágui.  Felipe ojejuhu Azótope, ha ohasa umi táva rupi omyerakuãvo marandu porã, oguahẽ meve Cesaréape. Upe aja Saulo akóinte heʼi ojukataha umi Ñandejárare ojeroviávape. Upévare oho paʼi guasu rendápe,  ha ojerure chupe kuatiañeʼẽ Damasco pegua judío kuéra tupaópe guarã, oheja haguã chupe oheka umi oikóvape upe Tape Pyahúre, kuimbaʼéva ha kuñáva, ogueraha haguã ipokuapy Jerusalénpe.  Oguahẽmbotávo táva Damáscope katu, peteĩ mbaʼe rendy oúva yvágagui omimbipa sapyʼa ijerekuévo.  Saulo hoʼa yvýre ha ohendu peteĩ heʼíva chupe: “Saulo, Saulo, mbaʼére piko reñemoĩ che rehe?”   Saulo oporandu: “Máva piko nde, che Jára?” Upe oñeʼẽva heʼi chupe: “Che hína Jesús, upe nde reñemoĩha.  Epuʼã ha eike upe távape, upépe ojeʼéta ndéve ne rembiaporã.”   Umi omoirũva Sáulope oñemondýi eterei ohendúgui upe oñeʼẽvape ha ndohechái avavépe.  Upéi Saulo opuʼã ha ojesapeʼávo ndohechái mbaʼeve. Oisãmbyhy chupe ipógui ha ogueraha hikuái Damáscope.  Upépe oĩ mbohapy ára ohechaʼỹre, hoyʼuʼỹre ha hoʼuʼỹre mbaʼeve.  Damáscope oiko peteĩ Jesús reroviáva hérava Ananías, ha Ñandejára oñeʼẽ chupe peteĩ jechauka rupi, ha heʼi: “Ananías!” Ha haʼe heʼi: “Ápe aime, che Jára.”   Ñandejára heʼi chupe: “Epuʼã ha tereho upe táva roka, hérava: “Ikarẽʼỹvape”, ha Judas rógape eporandu peteĩ kuimbaʼe Tarsogua Saulo héravare. Oñemboʼe hína,  ha peteĩ jechauka rupi ohecha peteĩ kuimbaʼe Ananías héravape oike ramo ha omoĩ ipo hese ohecha jey haguã.”   Ohendúvo kóva Ananías heʼi: “Che Jára, heta umi oñeʼẽva chéve ko kuimbaʼére, ha omombeʼúva opa mbaʼe ivaíva ojapo vaekue Jerusalénpe umi ne mbaʼévare.  Ha ágã ou kuri ápe paʼi ruvicha kuéra remimbou ramo ogueraha haguã ipokuapy umi nde réra ohenóivape.”   Ñandejára heʼi chupe: “Tereho katu, che aiporavo pe kuimbaʼépe che myerakuã haguã opa tetã ambue guápe, imburuvicha guasu kuérape ha avei Israelgua kuérape.  Che ahechaukáta chupe mbaʼeichaitépa ohasa asy vaerã che rehehápe.”   Ananías oho upe óga Saulo oĩháme. Oikévo omoĩ ipo hese ha heʼi chupe: —Che pehẽngue Saulo, Ñandejára Jesús, upe ojechauka vaekue ndéve tape reju hague rupi, che mbou rehecha jey haguã ha ne renyhẽ haguã Espíritu Sántogui,   Upe vove okúi Saulo reságui mbaʼe pirekuéicha, ha ohecha jey. Upérõ opuʼã ha oñemongaraika.  Upéi okaru ha imbarete jey, ha opyta ára mbovymi umi ogueroviáva oikóva Damáscope ndive.   Upéi Saulo oñepyrũ omyerakuã judío kuéra tupao rupi Jesús haʼeha Tupã Raʼy.  Umi ohendúva chupe ijurujái ha heʼi joa: —Nda kóvai piko upe oñemoĩva Jerusalénpe umi Jesús réra ohenóivare? Ndahaʼéi piko upe ou vaekue koʼápe oguerahávo chupe kuéra ipokuapy ha omoĩ paʼi ruvicha kuéra pópe?  Saulo katu oñeʼẽ kyreʼỹve ohóvo kyhyjeʼỹre, ha oheja oikuaaʼỹre mbaʼépa heʼíta umi Israelgua Damasco guápe, ohechaukávo Jesús haʼeha upe Mesías.   Heta ára rire Israelgua kuéra oñemoĩ peteĩ ñeʼẽme ojuka haguã Sáulope,  haʼe katu oikuaa upéva. Ára ha pyharépe ohaʼarõ hikuái upe táva rokẽ nguérape ojuka haguã chupe,  hemimboʼe kuéra katu omoĩ chupe peteĩ ajaka guasúpe ha omboguejy chupe pyhare upe tápia táva mongoráva rupi.   Oguahẽvo Saulo Jerusalénpe oñembyatyse umi Jesús reroviaha ndive, ha opavave okyhyje chugui, ndogueroviaséigui haʼe avei ogueroviaha.  Opáichavo Bernabé ogueraha chupe apóstol kuéra rendápe. Omombeʼu chupe kuéra Saulo ohecha hague Ñandejárape tapépe ha Ñandejára oñeʼẽ hague chupe, ha Damáscope Saulo omyerakuã hague Jesúspe kyhyjeʼỹre.  Upéicha Saulo opyta Jerusalénpe ha oiko hendive kuéra. Oñeʼẽ Ñandejárare kyhyjeʼỹre,  oñemongeta, oñoñeʼẽ api Israel guáva ndive griégo ñeʼẽmegua, koʼãva katu oñehaʼã ojuka chupe.  Oñopehẽnguéva Jesús reroviaha ohechakuaa vove katu, ogueraha Sáulope Cesaréape ha upégui omondo hikuái chupe Társope.   Upérõ Jesucristo reroviaha opa Judea, Galiléa ha Samaría rupi, oiko pyʼa guapýpe ha okakuaa ijespíritupe. Ombyaje Ñandejárape ha Espíritu Santo oipytyvõ rupi, oñembohetave ohóvo.   Pedro oikóva ohecha oñopehẽngue Jesús reroviaha kuérape, oho avei ohechávo umi Tupã mbaʼévape, oikóva Lídape.  Upépe ojuhu peteĩ kuimbaʼe Eneas héravape, 8 áñoma oĩva hupápe, ijapágui oguataveʼỹva.  Pedro heʼi chupe: —Eneas, Jesucristo ne monguera. Epuʼã emoĩ porã nde rupa. Upe vove Eneas opuʼã.  Ha opa oikóva Lídape ha Sarónpe ohecháva chupe opuʼã ramo, ojevy Ñandejára gotyo.   Umíva umi árape oiko táva Jópepe peteĩ kuña Jesús reroviaha hérava Tabita, griégo ñeʼẽme ojeʼéva Dorcas. Ko kuña ohasáva hekove ojapóvo iporãva ha oipytyvõvo oikotevẽvape.  Umíva umi árape Dorcas hasy ete ha omano. Hetekue ojejohéi rire oñemoĩ peteĩ koty yvate guápe.  Jope opyta Lida ypýpe, oĩháme Pedro, ha umi Jesús reroviaha oikuaávo oĩha upépe, omondo hikuái mokõi kuimbaʼe heʼívo chupe: “Eju pyaʼe Jópepe.”   Ha Pedro oho hendive kuéra. Oguahẽvo, ogueraha hikuái chupe kotýpe oĩháme upe omanóva retekue, ha opa umi kuña imenaveʼỹva ombojere Pédrope ha hasẽvo ohechauka chupe umi sái ha ao Dorcas ojapo vaekue hekovépe.  Pedro omosẽ opavavépe, oñesũ ha oñemboʼe. Upéi omaʼẽvo upe omanóvare, heʼi chupe: —Tabita, epuʼã! Haʼe ojesapeʼa ha ohechávo Pédrope oguapy.  Haʼe ombohasa chupe ipo ha omopuʼã. Upéi ohenói umi Jesús imarangatúvape ha imenaveʼỹvape ha ohechauka chupe kuéra hekove.  Upéva herakuã táva Jope tuichakue ha heta ojerovia Ñandejárare.  Pedro opyta heta ára upe távape, peteĩ ombaʼapóva vakapíre, Simón hérava, rógape. Amós ovecha rerekua vaekue peteĩ táva hérava Tecoa pegua. Mokõi áño oiko mboyve yvy ryrýi, Ozías  Judápe mburuvicha guasúrõ guare ha Jeroboam,  Joás raʼy, Israélpe mburuvicha guasúrõ guare, Tupã ohechauka chupe koʼã mbaʼe, ha Amós heʼi:   —Sióngui Ñandejára okororõ ha Jerusaléngui  iñeʼẽ ára sunúicha ohenduka. Opa rupi umi ñu ipirupa, ha yvyty Carmélogui oiko yvy perõ.   Ñandejára heʼi kóicha: “Umi Damasco pegua manterei ojapo ivaívante voi, upévare chupe kuéra ainupãta katuete. Umi Galaad guápe haʼe kuéra oguereko asyeterei!   Upévare ahapýta mburuvicha guasu Hazael táva guasu, ha ahapýta avei Ben-Hadad  róga guasu.   Táva Damasco rokẽ ajokapáta ha umi Bicat-Avem oikóvape ahundíta. Ha pe Bet-Edén oisãmbyhývape, ha sírio kuéra avei, tembiguái ramo Quírpe ojereraháta.” Ñandejára heʼi péicha!   Ñandejára heʼi kóicha: “Umi Gaza pegua manterei ojapo ivaívante voi, upéva rehe chupe kuéra ainupãta katuete. Oĩ haguéicha umi táva pegua kuérape tembiguáirõ  Edómpe omeʼẽ.   Táva Gaza rehe amondóta che rata, ha hóga guasu kuéra tata ombokusuguéta.   Táva Asdod guápe ahundipaitéta, táva Ascalón oisãmbyhývape ave. Pyapy mbaretépe Ecrom ári ajeitýta, filistéo  kuérape oĩ haguéicha ajukáta.” Tupã Ñandejára heʼi péicha!   Ñandejára heʼi kóicha: Táva Tiro  pegua manterei ojapo ivaívante voi, upévare chupe kuéra ainupãta katuete. Peteĩ tetã megua ndive oñoñeʼẽ meʼẽ rire, oñoirũ ramo oikotaha oñondive, oguerahapaite umi tetã guápe, Edómpe omeʼẽ tembiguáirõ.   Táva Tírore amondóta che rata, ha hóga guasu kuéra tata ombokusuguéta.   Ñandejára heʼi kóicha: “Umi Edom  pegua manterei ojapo ivaívante voi, upévare chupe kuéra ainupãta katuete. Hetaite hapicha Israel guápe ojuka kyse ipópe. Avavetéicha guápe ndoiporiahurerekói.   Táva Temán rehe amondóta che rata, ha táva Bosrá róga guasu kuéra tata ombokusuguéta.”   Ñandejára heʼi kóicha: Umi Amón  pegua manterei ojapo ivaívante voi, upévare chupe kuéra ainupãta katuete. Kuña Galaad pegua hye guasúva rye kuéra ombovo, haʼe kuéra hetã ombotuichave haguã.   Upévare táva Rabá rehe amondóta che rata ha hóga guasu kuéra tata ombokusuguéta, sapukái sorópe, ñorãirõ paʼũme, ára pochýicha, yvytu ratãicha.   Huvicha guasu, mburuvicha kuéra ndive, ojereraháta tembiguáirõ.” Ñandejára heʼi péicha! Ñandejára heʼi kóicha: “Umi Moab  pegua manterei ojapo ivaívante voi, upévare chupe kuéra ainupãta katuete. Ohapy Edom pegua mburuvicha guasu kãnguekue, tanimbu chugui ojapo peve.   Upévare Moab rehe amondóta che rata, ha itáva Queriot róga guasu kuéra tata ombokusuguéta. Ñorãirõ guasu, sapukái paʼũme ha turu mbopúpe, Moabgua kuéra omanombaitéta.   Huvicha guasúpe che voi ajukáta, hendive avei mburuvicha kuérape.” Ñandejára heʼi péicha!   Ñandejára heʼi kóicha: “Umi Judá pegua manterei ojapo ivaívante voi, upévare chupe kuéra ainupãta katuete. Mbaʼeve ndoikuaaséi che rembiapoukapýgui, ha upe che haʼéva ndojaposéi voi. Omombaʼe guasu tupã guaʼu kuérape itúva kuéraicha avei.   Upévare Judá rehe amondóta che rata, ha óga guasu Jerusalén pegua tata ombokusuguéta.”   Ñandejára heʼi kóicha: “Umi Israel pegua manterei ojapo ivaívante voi, upévare chupe kuéra ainupãta katuete. Imarangatúvape pláta rehe omeʼẽ, ha imboriahúvape sapatupe rehe.   Mboriahu akã rehe opyrũ hikuái ha pokarẽ oiporu ikangývape ohundi haguã. Túva ha itaʼýra peteĩ kuña ndive oñeno, haʼe kuéra upéicha omomarã che réra marangatu.   Itupã guaʼu kuéra altar  ypýpe, oñeno ahoja ári haʼe kuéra oipeʼáva mboriahúgui, ndaikatúigui omyengovia upe pláta oiporúva. Ha itupã guaʼu kuéra tupaópe hoʼu kaguy oipeʼáva mboriahúgui ndaikatúigui omyengovia.   Ha koʼágã peẽ che retãgua, che pende rehehápe umi amorréope  ahundi, aitypa hiʼa ha ahapoʼo. Kuriʼýicha umíva ijyvate ha urundeʼýicha haʼe kuéra imbarete.   Ha peẽme katu, Egíptogui che poguenohẽ, yvy ojeikoʼỹha rupi 40 áño pukukue pogueraha, peẽme amorréo yvy ameʼẽ haguã.   Che aiporavo chéve guarã, maranduhára  ha nasaréo  ,  pende apytégui. Nda upéichaipa hína, Israel retã? Ñandejára upe heʼíva!   Ha peẽ umi nasaréope, kaguy peʼuka. Maranduhárape katu peje: ‘Aníke pemomarandu!’   Peẽ Israelgua, pehendúke ko ñeʼẽ Ñandejára heʼíva pende rehe, opaite haʼe oguenohẽ vaekue Egíptogui:   “Peẽme ñoite poiporavo vaekue opa tetã yvy arigua  apytégui. Upévare, poinupã rasýta opa pene rembiapo vaikuére”.   “Oĩpa oguatáva oñondive, oñemoĩʼỹre oñoñeʼẽme?   Leónpa okororõva kaʼaguýpe, ndoguerekói ramo tymba ojuka vaekue? León raʼýpa ongururúva ikehápe, ndoguerekói ramo upe hoʼu vaerã?   Guyrápa hoʼáva yvýpe, ndaipóri ramo upépe ijapiha? Ñuhãpa opóva, noĩri ramo hoʼáva ipype?   Turu ipu ramo upe távape, noñemondýi piko opavave? Upe távape ivaíva ojehu ramo, ndahaʼéi piko Ñandejára ijapoha?   Tupã Ñandejára ndojapóiva mbaʼeve, heʼiʼỹre umi maranduhárape haʼe oiporavóva hembijokuairã.   León okororõma. Máva piko ndokyhyje moʼãi? Tupã Ñandejára heʼíma iñeʼẽ. Máva piko nomomarandu moʼãi?”   Pehenduka pene ñeʼẽ, Asiria ha Egipto pegua róga guasúpe, ha peje: ‘Peñembyatýke Samaría yvyty kuérape ha pehecha sarambikue upépe oĩva, jeiko asy upépe ojehasáva.’   Ñandejára heʼi kóicha: “Haʼe kuéra ndoikuaái pe heko jojáva, ha oñongatu hikuái hóga guasúpe opaichagua omondáva mbaretépe.”   Upévare, Tupã Ñandejára heʼi kóicha: “Pende rehe ijaʼeʼỹva omongoráta pene retã, yvýre oitýta umi tápia pende táva moʼãha, ha pende róga guasu kuéra omoperõta ohejaʼỹre mbaʼeve.”   Kóicha heʼi Ñandejára: “Ovecha rerekua oipeʼaháicha león rãinguágui mokõi ijovecha retymangue térã inambikuénte jepe, upéicha okañýta ñehundígui umi Israelgua Samaríape oikóva, ha oguapýva Damasco pegua sillón jeguápe.”   Tupã ipuʼakapáva heʼi kóicha: “Ehendu ha eikuaauka Israel guápe hembiapo vaikue.   ‘Aju ramo aporandu chupe kuéra hembiapokuére, ahundíta altar  kuéra Betelgua, umi altar ratĩ  oñekytĩta ha yvýre oñemombóta.   Pehendúke kóva vaka kuéra Basán pegua, peikóva Samaría yvyty ruʼãme, pejopýva mboriahu ndive, pereko asýva oikotevẽvape, ha pejéva pene ménape: “Perúke kaguy ha jaʼu!”   Tupã Ñandejára omeʼẽ iñeʼẽ ijehe voi ha heko marangatúre, kóicha oikotaha pende rehe: “Oguahẽta ára ha peẽ kuéra peteĩ-teĩ, tyʼãime pejererotyryrýta   ha tápia kua rupi ojoapykuéri peñemombóta yty apytépe!” Ñandejára heʼi péicha!   “Tapeho Betélpe, peñemona tembiapo vaípe, ha Guilgálpe peñemonave! Peikuaveʼẽ katu pene mymbajuka  pyhareve ha peraha pende 10gui peteĩ, ára mbohapy-hapýpe.   Opa pende táva kuérape pomoñembyahýi vaekue, ha aipeʼa vaekue pende hegui tembiʼu, mamo peiko haguépe. Peẽ katu ndapejeréi che rape rupi peguata jey haguã.” Ñandejára heʼi péicha!   Pende kokuépe che namongýi oñekotevẽ jave. Peteĩ távape amongy, ambuépe namongýi. Upe kokue oky haguépe opuʼã umi kóga, ha upe ndokýi haguépe katu ipirupa.   Yvytu aku ha yso karúpe pende kóga ainupã, pende kokue ha parralty amoperõmba, pende ígo ha olívo máta hoʼupa tuku. Peẽ katu ndapejeréi che rape rupi  peguata jey haguã!” Ñandejára heʼi péicha!   “Amyasãi mbaʼasy pende apytépe, upe mbaʼasy asãi Egíptope  guaréicha. Pene mitã rusu ajuka kyse pukúpe, ha kavaju arigua ñorãirõme ojejuka. Ñu rupi inevu joa omanóva reʼõngue, ha inengue opyta pene tĩnguápe. Peẽ katu ndapejeréi che rape rupi peguata jey haguã!” Ñandejára heʼi péicha!   “Pohundi vaekue ñerundi guasúpe, Sodoma ha Gomorra rehe ajapo haguéicha, peẽ katu pepyta vaekue tataʼýicha tata guasúgui oñerenohẽva, ha ndapejeréi che rape rupi peguata jey haguã!” Ñandejára heʼi péicha!   “Upévare Israel, kóicha ajapóta nde rehe, Ha ajapótagui, eñemoĩke rejotopa haguã Tupã nde Jára ndive!”   Ñandejára pe ojapóva yvyty ha yvytu, haʼe oikuaauka ñandéve hembipota, haʼe ojapo pytũ ha koʼẽtĩ, haʼe yvyty ruʼã rupi oguata. Tupã Ñandejára ipuʼakapáva hína héra! Pehendúke che ñeʼẽ, Israelgua, ko jaheʼo rehe pejapysaka, pende rehe che amondóva.   Hoʼáma Israel retã, opuʼãveʼỹ haguã, yvýre opyta ojepyso ha ndaipóri chupe omopuʼãva.   Tupã Ñandejára heʼi Israel guápe: “Oĩ ramo táva omondóva 1.000 kuimbaʼe ñorãirõháme, umívagui ou jeýta 100 añónte, ha oĩ ramo táva omondóva 100, 10 añónte ou jeýta.”   Ñandejára heʼi Israel guápe: Chéve che momorã ramo peikovéta.   Ani peho Betel, Guilgal  térã Beersébape, upépe ojejapóva na che momorãi. Guilgal pegua, tetã mombyrýpe ojererahapáta, ha táva Betélgui oikóta tapere.   Pemomorã Ñandejárape ha peikovéta, ỹrõ, hatápe ombokusuguéta José ñemoñare, ha Betélpe ndaipóri chéne ombogue vaerã.   Peẽ mbojovakégui pejapo mbaʼe iróva ha yvýre peity upe hekópe guáva!   Peẽ na pende aʼéi mbojovakeha heko jojávare, ha peapoʼi añetegua heʼívape.   Upévare, mboriahu akãre pepyrũ haguére, itrígo peʼu reipágui, ndapeiko moʼãi óga jegua pemopuʼã vaekuépe, ndapeʼu moʼãi kaguy pende parralty guarégui.   Aikuaa porã pene rembiapo vaikueta ha pende reko aña ijapyraʼỹva. Imarangatúva ndive pejopy, mbojovakehápe peñembopopeguauka, ha upépe imboriahúvare opẽmba.   Upévare, iñarandúva okirirĩ, ivai niko umi ára.   Pehekáke iporãva ha ani ivaíva, upéicha ramo peikovéta, péicha mante iñañetéta upe pejéva, oĩha pene ndive, Tupã pende Jára ipuʼakapáva.   Pehejáke ivaíva, pehayhúke iporãva! Peñehaʼã pende reko joja mbojovaképe. Ikatu ko upe ramo Tupã ipuʼakapáva oiporiahurereko José ñemoñarépe.   Kóicha heʼi Tupã Ñandejára ipuʼakapáva: “Opa rupi tasẽ soro oñehendúta, tape rupi oĩta osapukái asýva. Hasẽ haguã oñehenóita okaragua, ha ojaheʼo kuaáva ojaheʼo haguã.   Opa parralty rupi ojejaheʼóta ahasávo aporonupã”, heʼi Ñandejára!   “Cháke umi oipotáva Ñandejára ára oguahẽ! Peikuaa piko mbaʼeichaguátapa hína upe ára? Ára pytũta hína, ndahaʼe moʼãi ára sakã!   Ojehúta hína ojehuháicha leóngui okañývape ha jaguareténdi ojotopáva, térã upe hógape oikéva ha itápia rehe ojekóvo, oisuʼu chupe mbói.   Cháke Ñandejára ára, pytũ meméta hína. Mbaʼevete asy nahesakã moʼãi!   Che mbojeguaru ha ndachaʼéi ete pende arete kuérare, Che monguerái etéma peñembyaty jave che momorã haguã!   Koʼágã katu pehupíta pende apére pende ruvicha guasu Sicut ha pene mbyja Quiiún, taʼãnga kuéra peẽ voi pejapo vaekue.   Pene retãgui pomombóta Damáscogui  amo gotyove”. Péicha heʼi Tupã Ñandejára ipuʼakapáva. Upéva hína héra! Ái! Umi Siónpe oikóvagui ojepyʼapyʼỹre, Samaría yvytýpe oikóvagui okyhyjeʼỹre. Ái! Upe tetã tuichavéva ruvicha kuéragui, hese kuéra opa Israelgua ojeroviáva!   Táva Cálnepe tapeho ha pehecha, Jamat tuichaitévape pehasa, ha upégui peguejy filistéo kuéra táva Gátpe. Peimoʼãpa haʼe kuéra oiko porãveha pende hegui? Ha hetã nguéra tuichaveha pene retãgui?   Na pene manduʼaséi upe cháke oñemoaguĩvare, ha pene rembiapópe pemoguahẽ hína upe jejuka guasu oúva.   Peñeno umi tupa ojeguapa ha hepyvévape, peʼu ovecha ha vaka raʼy ikyravéva,   árpa púpe pepurahéi Davídcha  peiporúvo mbaʼepu,   tuichaicha kaguy pemboyʼu, ha peiporu mbaʼe ryakuã iporãvéva. Mbaʼevete voi peẽme José retã oñehundi ramo!   Peẽ raẽvete pejereraháta tetã mombyrýpe, pende karu guasu ha vyʼa opáta hína!   Ñandejára omeʼẽma iñeʼẽ ijehe voi, Tupã Ñandejára ipuʼakapáva heʼi kóicha: “Israel ojejapo ramo, ndachaʼéi hese ha hóga guasu kuérare. Itáva ha opa mbaʼe ipype oĩva ameʼẽta chupe ohayhuʼỹvape.”   Peteĩ ógape opyta ramo 10 kuimbaʼe, umíva omanombáta.   Mbovymi oikovévante opytáta, teʼõngue oguenohẽ haguã umi ógagui. Ha oñeporandu ramo huguápe oĩvape: “Oĩ piko opytáva ne ndive?” Heʼíta: “Ndaipóri”. Ha upéi heʼíta: “Ekirirĩ, ani upeichahágui ere mbaʼe Ñandejára réra!”   Ñandejára heʼi oiko haguã, ha oinupãvo, yvýre hoʼapa umi óga kuéra.   Kavaju piko oñaníva itatýre? Guéi piko ombojeréva yvy y aty guasúpe? Peẽ katu mbojovakégui pejapo mbaʼe iróva ha pohã vai oporojukáva.   Mbaʼe rei reíre pevyʼa ha peje: “Ore pyapy mbarete ha ndaipóri oñemoĩva ore rehe”.   Pehecha porãke Israelgua, Tupã Ñandejára ipuʼakapáva heʼi: “Amopuʼãta pende rehe tetã pende rerekótava ipo guýpe, ijapy yvate gotyo guive ijapy yvy gotyo peve.” Tupã Ñandejára ohechauka chéve kóicha: Oñekytĩ rire mburuvicha guasúpe guarã upe kapiʼi ha oñepyrũvo hoky jey, ahecha Ñandejára ojapo ramo tuku.   Ha umi tuku omoperõ rire opa mbaʼe, haʼe chupe: —Tupã ore Jára, eheja reína oréve! Mbaʼéicha piko ogueropuʼakáta ne retã Israel? Imichĩ eterei anga niko!   Upérõ Ñandejára ombyasy ha heʼi: —Ndoiko moʼãi upéva!   Kóicha ohechauka chéve Tupã Ñandejára: Ahecha ohenói ramo tata oporombojovake haguã, ombohypa upe y aty guasu hypy etéva ha ohapypa umi ñu.   Upérõ haʼe: —Ejejokóna Tupã ore Jára! Mbaʼéicha piko ogueropuʼakáta Israel? Imichĩ eterei anga niko!   Upérõ Ñandejára ombyasy ha heʼi: —Ndoiko moʼãi avei upéva!   Tupã Ñandejára ohechauka avei chéve kóicha: Oĩ haʼe peteĩ tápia ykére ha oguereko ipópe óga apoha rembiporu.  Ha oporandu chéve: —Mbaʼépa rehecha Amós? Haʼe chupe —Óga apoha rembiporu. Upérõ heʼi chéve: —Ko tembiporúpe ahecháta mbaʼéichapa oĩ hína Israel. Ndaheja rei moʼã véima chupe mbaʼeve.  Umi ijyvateha  Isaac ñemoñare mbaʼéva oñehundipáta, ha Israel mbaʼévagui oikóta tapere. Che kyse puku amopuʼãta Jeroboam róga peguáre.   Amasías, Betel pegua paʼi, heʼika Israel ruvicha guasu Jeroboámpe: “Amós oñeʼẽ vai nde rehe Israelgua apytépe. Tekotevẽma ojejoko,  heʼi niko hikóni: ‘Jeroboam ojejukáta kyse pukúpe ha Israelgua ojereraháta tetã mombyrýpe.’”  Upéi Amasías heʼi Amóspe: —Tereho koʼágui, mbaʼe rechahára.  Tereho Judápe ha eñeʼẽ upépe, rehupytyse ramo ne rembiʼurã.  Betélpe katu anive reñeʼẽ cháke kóva hína mburuvicha guasu tupao, ha avei ko tetã megua tupao guasu.   Amós heʼi chupe: —Che ndahaʼéi voi maranduhára,  térã hesegua kuéra. Che ajeheka añangarekóvo ovecha rehe ha ígo  ñembyatýpe.  Tupã katu che peʼa che ovecha kuéragui ha heʼi chéve: “Tereho eñeʼẽ che rérape Israel guápe.”  Ehendúke aipo ramo Tupã ñeʼẽ: “Nde ere: anive reñeʼẽ Tupã rérape Israélpe ha ani ere mbaʼeve Isaac ñemoñarére.”  Tupã katu heʼi upéicha: “Ne rembirekógui oikóta kuña vai opavave renondépe, nde raʼy ha nde rajy kuéra ojejukáta kyse pukúpe, nde yvy kuéra oñembojaʼóta ojeitývo hese kuéra poʼa, nde voi remanóta tetã mombyrýpe ha Israelgua ojereraháta mombyry hetãgui.” Tupã Ñandejára ohechauka chéve peteĩ ajaka yva aju,  ha oporandu chéve: —Mbaʼépa rehecha Amós? —Peteĩ ajaka yva aju, —haʼe chupe. Ha heʼi chéve Tupã Ñandejára: —Israel hiʼajúma, ndaheja rei moʼã véima chupe.   Upe árape purahéi rangue óga guasúpe oñehendúta jaheʼo. Heta etereítagui umi teʼõngue, oñemombóta opa rupi rei. Pekirirĩke! Ñandejára heʼi péicha.   Pehendúke peẽ pejopýva mboriahu ndive ha pehundíva tetã guápe.  Peẽ pejéva: “Arakaʼépa ohasáta jasy pyahu ñameʼẽ haguã upe trígo? Arakaʼépa upe pytuʼuha ára ohasáta hepy ñameʼẽ haguã upe avati jaiporúvo mbaʼe raʼãha japu?   Ñahundíta mboriahúpe toiko chugui kuéra ñane rembiguái, toñemeʼẽ ñandéve sapatupe repýre. Upe trígo vorakue jepe ñameʼẽta.”   Jacob ojejapo itereígui, Tupã Ñandejára heʼi kóicha: “Nda che resarái moʼãi upe pejapo vaekuégui.”   Ndoryrýi moʼãi piko upe yvy opa koʼã mbaʼére? Ha nahasẽ moʼãi piko yvypóra? Upe yvy ojupi ha oguejýta, y Nilo oguejy ha ojupiháicha.   Ñandejára heʼi kóicha: “Upe árape asaje pyte amokañýta kuarahy, ha ára mbytépe amoypytũta upe yvy.   Pende arete kuéragui ajapóta jaheʼo génte manóre, ha purahéi rangue, guahu oñehendúta. Peñemondéta ao vosakuépe ha peñemyakã perõta ñembyasýgui. Taʼýra peteĩmínte rehe pene rasẽ ramo guáicha pejaheʼóta, ha upe árape pemokõta pyʼaro ha vyʼaʼỹ.”   Ñandejára heʼi kóicha: “Oúta ára ha amondóta ñembyahýi pene retãme; ndahaʼe moʼãi hiʼupýgui pene ñembyahýitava térã ýgui pende yuhéitava, Ñandejára ñeʼẽgui pene ñembyahýi ha pende yuhéita.   Oĩ oikótava opa rupi rei ohekávo Ñandejára ñeʼẽ, ohóta peteĩ y aty guasu rembeʼýgui ambuépe, ha yvate gotyogui kuarahy resẽ gotyo, ha ndojuhu moʼãi.   Upe árape kuñataĩ porã ha kariaʼy mbarete ipyʼa manóta yuhéigui.   Umi omeʼẽva iñeʼẽ tupã guaʼu Samariagua rérape térã umi heʼíva: ‘Nde rehe Dan pegua tupã’, térã ‘Nde rehe Beerseba pegua tupã’, umíva hoʼáta opuʼãveʼỹ haguã.” Ahecha Tupã oñemboʼy ramo hína altar  ypýpe ha heʼi chéve: “Embokacha upe mbaʼe oĩva umi okẽ ári, ha toʼapa umi iguýpe ijatýva akã ári. Hembyre oikovéva, kyse pukúpe ajukáta, avavete asy nokañy moʼãi.   Okañýrõ jepe yvy guýpe, upégui anohẽta, ha yvágape ojupírõ, upégui amboguejýta.   Okañy ramo Carmelo yvyty ruʼãme, upépe aháta hese kuéra che pojái. Y aty guasu ruguápe che hegui okañýrõ, amondóta upe mymba tuichaitéva chupe kuéra oisuʼupávo,   ha tetã mombyrýpe ojereraha ramo, upépe ajukáta chupe kuéra. Tesápe chupe kuéra areko mantéta. Vairã! Ndahaʼéi aipytyvõ haguã!”   Tupã Ñandejára ipuʼakapáva opoko yvýre ha hykupa ha yvypóra kuéra hasẽmba. Upe yvy ojupi ha oguejy, y Nilo oguejy ha ojupiháicha.   Upe omoĩva hekoha yvágape ha arapy yvy ári, upe ohenóiva y aty guasu ha ohekuavóva yvy ári, Ñandejára hína héra.   Ñandejára heʼi kóicha: “Peẽ Israelgua, chéve guarã, peteĩcha guánte peẽ ha Etiopiagua. Che pogueru haguéicha Egíptogui, aru vaekue avei Crétagui filistéo, ha Quírgui araméo.”   Ñandejára omaʼẽ ko tetã iñañávare ha heʼi: “Ahapoʼóta chupe kuéra yvy árigui, opáichavo, nahundipa moʼãi Israel guápe. Che, pende Jára, haʼe péicha.   Che haʼéta oiko haguã, ha opa tetã nguéra apytégui ambokuchúta Israel guápe oñembokuchuháicha trígo yrupẽme, peteĩ haʼỹinte jepe yvýpe hoʼaʼỹre.   “Oúta hína ára, upe trígo omonoʼõva rapykuéri, oútama upe yvy ombojeréva, ha parralʼágui ojejapopa mboyve kaguy, oñepyrũ jeýtama upe ñemitỹ. Yvyty kuéragui osyrýta kaguy pyahu, ha ysyrýicha chugui kuéra oguejýta.  Upérõ aru jeýta tetã mombyrýgui che retã Israel guápe. Itáva kuéra ojeitypa vaekue omopuʼã jeýta, upépe oiko haguã. Iparralty oñotỹta ha hoʼúta hykuere, ikokuépe oñemitỹta ha hoʼúta hiʼa.  Amohenda jeýta chupe kuéra ijyvy teépe ha ndojehapoʼói chéne arakaʼeve upe yvýgui che ameʼẽ vaekue chupe kuéra.” Tupã Ñandejára heʼi péicha! Che Pablo, Jesucristo apóstol Tupã oipota rupi, ñane pehẽngue Timoteo ndive,  romomaitei umi Tupã mbaʼéva Colosas guápe, ore pehẽngue Cristo reroviaha ivãʼỹva. Tupã ñande Ru tohekuavo pende ári ipytyvõ ha ipyʼa guapy.   Roñemboʼévo, ore manduʼa mantéva pende rehe ha romeʼẽ ore aguije Tupã Ñandejára Jesucristo Túvape.  Ojekuaauka oréve mbaʼeichaite pevépa perovia Cristo Jesúspe, ha pehayhu opa Tupã mbaʼévape.  Ako pehendu ramo marandu pyahu peikuaa vaekue mbaʼépa pe haʼarõ kuaa chugui. Upévare peikuaa pende jerovia ha pende mborayhu ipyendaha ipype, ha oime oñeñongatu peẽme guarã yvágape.  Ko marandu pyahu okakuaa ha hiʼa hína yvy jerekuévo, ojehu haguéicha pende apytépe pehendu guive oñeñeʼẽ Tupã pyʼa porãre, ha pehecha kuaa añetegua heʼíva.  Kóva pene mboʼe vaekue Epafras ku jahayhu etéva,  ombaʼapo vaekue ore rekovia, ha peẽ perekóva Cristo rembiguái añeteguáva ramo.  Haʼe omombeʼu vaekue oréve pende rehegua, ha mbaʼéichapa pejoayhu Espíritu Santo rupi.   Upévare ore, roikuaa ypy guive, roñemboʼe pende rehe ha rojerure Tupãme oikuaauka porã haguã peẽme hembipota, pene moarandu ha oikuaauka porã haguã peẽme pe mbaʼe kuaa oúva Espíritu Sántogui.  Upéicharõ peikóne oikoháicha Ñandejára reheguáva, pejapo tapiávo umi chupe ombohorýva, opaichagua mbaʼe porã, ha pekakuaave haguã Tupãme.  Rojerure Tupãme, ipokatu mimbipápe, ta pene mombarete. Upéicharõ peropuʼaka kuaáne opa mbaʼe pyʼa mbarete ha ñehaʼarõ kuaápe, ha vyʼa guasu reheve.  Pemeʼẽne pende aguije ñande Túvape, pene mbokatupyrýva pehupyty haguã avei pe haʼe omeʼẽtavagui Tupã mbaʼévape, haʼe oisãmbyhy mimbihápe.  Tupã niko ñande peʼa pytũ poguýgui  ha ñande reraha pe Taʼýra ohayhu etéva oisãmbyhyhápe.  Haʼe rupi ñane pysyrõ ha ojeheja reipa ñandéve ñane angaipa.   Cristo rehe jahecha, Tupã ikatuʼỹva ojehecha. Haʼe hína taʼýra ypykue, opa mbaʼe mboyve guare.  Haʼe rupi, Tupã ojapo ypy opa mbaʼe oĩva yvágape ha yvýpe, ojehecháva ha ojehechaʼỹva, ha avei umi espíritu yvategua opa mbaʼe oguerekóva ipoguýpe ha imbaretéva.  Opa mbaʼe ojejapo vaekue haʼe rupi ha chupe guarã.  Cristo hína opa mbaʼe mboyve ha haʼe rupi opa mbaʼe oĩ hendápe.   Upéi ave, Cristo haʼe pe Tupã iglésia akã, ha upéva hete.  Haʼe niko opa mbaʼe ñepyrũ ypy hague, haʼe raẽvete oikove jey, itenonde haguã upéicha opa mbaʼére.   Crístope niko Tupã omoĩmba vaekue ipokatu.  Ha haʼe rupi, Tupã omoingo porã jey hendive opa mbaʼe oĩva ko yvy ári ha yvágape, Cristo ruguy rupi, oñohẽ vaekue kurusúre.   Peẽ vaekue yma tetã mombyrygua ipyʼapýpe ijaʼeʼỹva Tupãre, opa mbaʼe vai pejapóvare,  Ha koʼágã Cristo pene moingo porã jey, omano rupi yvyporaháicha. Ha upéva ojapo pende rereko haguã henondépe, marangatúpe, pende kyʼaʼỹre ha pene rembiapo vaiʼỹre.  Ha upevarã pene ratã vaerã pende jeroviápe, pejeiʼỹre pe ñehaʼarõ kuaa perekóva marandu pyahu pehendu vaekue rupi. Upéva hína pe marandu oñemombeʼúva opa rupi, ha che aipytyvõva oñemyasãi haguã.   Koʼágã avyʼa umi pende rehehápe ahasa asývare, upéicharõ niko amoĩmba ahávo che retépe pe Cristo jehasa asykue ohasaʼỹva gueteri, Tupã iglésiare, haʼéva hete.  Tupã ojapo che hegui iglésia pytyvõhára, haʼe omeʼẽva chéve ajapo haguã pende rehehápe,  amyasãi haguã opa rupi imarandu,  heʼiséva, pe imbaʼe ñemi hetaiterei ára ha ñemoñare pukukue Tupã omokañy vaekue, ha koʼágã oikuaaukáva umi imbaʼévape.  Tupã oikuaaukase vaekue chupe kuéra mbaʼépepa iporãta pe mbaʼe reta mimbipa oñongatúva upe oñembopyʼa peteĩ hague. Ha upe oñembopyʼa peteĩ ñemi hague niko Cristo, oĩva pende pype, hese ae oñehaʼarõ kuaáva jeiko mimbipa pereko vaerã.   Ñande ñamoherakuã Crístope, ñañemoñeʼẽvo ha ñamboʼévo opavavépe arandu, jaraha haguã chupe kuéra ojavyʼỹre Crístope.  Upevarã ambaʼapo ha añorãirõ opa mbarete ha puʼaka Cristo omeʼẽva chéve reheve. Aipota peikuaa añorãirõ mbareteha hína pende rehe, umi Laodicea guáre  ha opa che rechaʼỹ vaekuére gueteri.  Añorãirõ haʼe kuéra ikyreʼỹ haguã, oñomoirũ haguã akói mborayhúpe ha mbaʼe kuaápe ikatu vaerã oikuaauka mbaʼépepa iporã opa tetãme pe Tupã oñembopyʼa peteĩ ñemi hague, haʼéva Cristoite voi;  ipype niko oñeñongatu hína opa arandu ha mbaʼe kuaa.  Kóva haʼe peẽme ani haguã avave pene mbotavy juru heʼẽme.  Naiméi ramo jepe pende apytépe, che espíritu oĩ pene ndive, ha che mbovyʼa peime porãha ha akói pene ratãha pende jeroviápe Crístore.   Upévare, pemoguahẽvo pende pype Crístope pende Jára ramo, peiko vaerã Cristo reheguáva ramo,  peñembohapo vaerã ipype, peñemopyenda hatã hese, pende jeroviáre, peñemboʼe haguéicha ha pemeʼẽvo pende aguije opa ára Tupãme.   Peñeñangarekóke: ani peñembotyryryka umi pene mbotavyséva japúpe ha mbaʼe reípe, haʼe kuéra niko noñemopyendái Crístope, umi mbaʼe rerovia yma guarépente ha umi puʼaka ko yvy ári guápe oporoguerekóva poguýpe.   Tupã reko ojekuaapa Crístope,  ha ipype peẽ peimemba, Cristo haʼégui opa espíritu puʼaka ha oñemombaʼéva myakãhára.  Ipype avei peẽ pejeapiʼouka vaekue, ndahaʼéi jeapiʼo yvypóra ojapo vaekuépe, jeapiʼo Tupã voi ojapo vaekuépe katu, pene mbojoajúvo Crístore ha oipeʼávo pende hegui pende reko vai.  Peñemongaraívo, peẽ peñeñotỹ vaekue Cristo ndive ha peikove jey avei hendive,  pejeroviágui Tupã puʼakapa rehe ha omopuʼã jeýva chupe omanóva apytégui.  Peẽ niko yma, pemano vaekue pene angaipápe ha pende rete ojeapiʼoʼỹme; koʼágã katu Tupã pene moingove Cristo ndive,  pene pysyrõvo opa pene angaipágui.  Tupã oheja reipa ñandéve pe tembiapoukapy rupive ñande jopy vaekue hína, oikutúvo pe kurusúre.   Tupã oipeʼa ipuʼakaha umi espíritugui, ha Cristo rupi omoñakãity chupe kuéra opavave renondépe, ombotyryrývo hapykuéri ohechauka haguã haʼe ipuʼakaveha.   Upévare, aníke avave oñeʼẽ vai pende rehe peʼu ha pemboyʼúvare, térã arete, jasy pyahu térã pytuʼuha árare.   Opa koʼã mbaʼe niko taʼãnga umi ou vaerã renondépe, pe añeteguáva Crístonte voi.  Aníke peheja pende reja vai umi oñemomirĩ guaʼúva ha omombaʼe guasúva Tupã rembiguáipe, umi heʼíva imbaʼe rechaha ha ojejapoiteíva hemiandu yvyporaháicha guáre.  Haʼe kuéra ndojoajúi pe akãre, omongakuaáva ñande rete oñemongarúvo ha oñembojoajúvo ojuehe, Tupã oipotaháicha.   Peẽ pemano vaekue Cristo ndive  ha napeime véima umi yvy rekóre ipuʼakáva poguýpe. Mbaʼére piko aipórõ peiko ko arapýpe guáva ramo, umi mbojojaha poguýpe?  Péina upépe ku heʼíva: “Ani repoko upévare. Ani reʼu upéva. Ani rehupi nde pópe.”  Umíva umi mbojojaha niko, opa ojeporúvo, ha umíva hína yvypóra reko ha hemimboʼénte.  Añete niko umi mbaʼe ikatu oñemombaʼe guasu, ojerurégui Tupã rayhu reko ha teko jejapoʼỹ, ha oinupã vai ñande rete, ha umíva nombotuichái avavépe, ha iporã ojapo haguã yvypóra rembipotánte. Aipórõ, peẽme niko peñemoingove jey Cristo rupi,  peheka umi mbaʼe yvága reheguáva, pe Cristo oguapyhápe Tupã akatúape.   Pejepyʼa mongeta umi mbaʼe yvága peguáre, ani yvýpe guáre.  Peẽ niko pemano vaekue ha Tupã oguereko iñongatupy peẽme guarã peikove haguã Cristo ndive.  Cristo voi niko pe pende rekove.  Ágã haʼe oúvo, peẽ pejúta avei hendive pene renyhẽ mimbipa reheve.   Pejuka, aipórõ, opa yvy rehegua oĩva pende pype: avave ani itieʼỹ kuña ndive, ha ani ojapo mbaʼeve ikyʼáva, ani oho imbaʼe andu rei ha hembipota vai rapykuéri, ha ani oñembotyryryka takateʼỹre (haʼénteva avei taʼãnga rei ñemombaʼe guasu).  Koʼã mbaʼe rupi, ou Tupã ñenupã ipohýiva umi iñeʼẽ renduʼỹva ári,   ha pende rekove ymave guarépe pejapo vaekue.  Ha koʼágã katu pehejapa koʼã mbaʼe: pe pochy, pe mbaʼe andu rei, pe ñaña, jejaʼo ha ñeʼẽ tieʼỹ.  Ani pende japu ojupe, peipeʼáma niko pende jehegui pende reko yma guare  ha umi mbaʼe yma pejapo vaekue,  ha peikóta jeikove pyahúpe,  pe kuimbaʼe pyahu rekovépe, oñemyatyrõva ohóvo ojogua haguã Tupã, Ijapoharépe,  peikuaa porã haguã chupe.  Ndeʼise véima mbaʼeve ndépa Greciagua térãpa judío, ndépa rejeapiʼo pyre térãpa rejeapiʼoʼỹva, ndépa tetã mombyrygua, térã nde tavýpa, tembiguáipa térãpa nde rekosãʼỹ. Cristo haʼe opa mbaʼe ha oĩ opavavépe.   Tupã pende rayhu ha pende poravo peẽme peiko haguã imbaʼévarõ. Peñemonde poriahurereko ha pyʼa porãme, jejapoʼỹ, teko pochyʼỹ ha ñehaʼarõ kuaápe.   Pejogueropuʼaka ha peheja rei ojupe oimérõ ipochýva ambuére. Ñandejára oheja rei haguéicha peẽme, peheja rei avei peẽ.   Tenondete, peñemonde mborayhúpe, mbaʼe oporombojoaju porãva.  Ha Cristo pyʼa guapy tomyenyhẽ pende pyʼa, upevarãma pene renói vaekue Tupã peiko haguã peteĩ ramo. Ha pemeʼẽke pende aguije.   Pe Cristo marandu toĩ pende pype opa ára, iporãngue hetaháicha. Pejoheko mboʼe ha pejojaʼo mimi arandúpe. Pende pyʼaite guive pemeʼẽ pende aguije Tupãme ha pepurahéi salmo ha purahéi ijespíritu rekóva.  Ha opa mbaʼe pejapóva térã pejéva, pejapo Ñandejára Jesucristo rérape, pemeʼẽvo pende aguije Tupã ñande Túvape, haʼe rupi.   Tembireko kuéra, peiko pene ména ñeʼẽme,  upéva hína pene rembiaporã Ñandejára rehe ojeroviáva hekópe.  Ména kuéra, pehayhu pene rembirekópe ha ani pende pohýi hendive kuéra.   Mitã nguéra, pene ñeʼẽ rendúke opa mbaʼépe pende rúpe, upéva ombohory Ñandejárape.   Túva kuéra, ani pembopochy pende raʼy kuérape, ani haguã ipyʼa kangy.   Tembiguái kuéra, peñeñeʼẽ rendúke opa mbaʼépe ko yvy ári pende járape, ndahaʼéi omaʼẽ aja pende rehénte, pepyta porã haguã hendive kuéra, pende pyʼaite guive katu, pekyhyjégui Ñandejáragui.  Opa pejapóva pejapo vyʼápe, pejapo ramo guáicha Ñandejárape guarã, ndahaʼéi yvypórape.  Peikuaáma niko, upéva rekovia Ñandejára omeʼẽtaha peẽme hembirejakue vore, pembaʼapógui peẽ Crístope guarã, pende Jára teéva.  Pe mbaʼe vai apohápe katu, oñemyengoviáta pe mbaʼe vai ojapo vaekue.  Tupã oporombojovake teko jojápe. Peẽ, mbaʼe jára, pende reko joja ha pene akã porãke pene rembiguái ndive. Pene manduʼa peẽ avei perekoha pende Jára yvágape.   Peñemboʼe tapia,  opa ára peñangarekohápe peime ha pemeʼẽ pende aguije Tupãme.  Opa ára peñemboʼe ore rehe, Ñandejára oheja haguã oréve romyasãi tapia imarandu ha romombeʼu pe mbaʼe ñemimby oguerúva Cristo, upévare niko che añemyakãsã hína.  Peñemboʼe che ikatu haguã aikuaauka upe mbaʼe, ñeʼẽ resakãme porã ajapo vaerãháicha.   Pejoguerekóke arandúpe umi Tupã reroviahaʼỹ ndive ha peiporu porã ára pembaʼapo haguã.   Pene ñeʼẽ iporã ha oporombohory vaerã ha peikuaa vaerã mbaʼépa pejéta peteĩ-teĩme mamo ombaʼe poranduhápe.   Tíquico,  ñane pehẽngue jahayhu etéva, teko jeroviahápe porã oipytyvõ ha ombaʼapo vaekue Ñandejárape guarã che ndive, ogueraháta peẽme marandu che rehegua.  Upévare amondo pene rendápe heʼi haguã peẽme mbaʼéichapa roime ha pene mokyreʼỹ haguã.   Hendive oho avei Onésimo,  pe jahayhu etéva ha ojeroviaitéva ñane pehẽngue, pende reheguáva. Haʼe kuéra omombeʼúta peẽme opa mbaʼe koʼa rupi ojehúva.   Aristarco,  che irũva yvyrakuápe, oguerahauka peẽme imaitei; ha avei Marcos,  ku Bernabé prímo. Peẽ pejeheko mboʼéma kuri Marcos rehegua, oho ramo pende rechávo, pemoguahẽ porãkena.  Pene momaitei avei Jesús, ku oñembohérava teko jojahára. Koʼãva añoite hína umi judío Cristo reroviaha ombaʼapóva che ndive Tupã ñesãmbyhýre, ha haʼe kuri tuicha pyʼa pytuʼu chéve guarã.  Oguerahauka peẽme imaitei Epafras,  peteĩ Jesucristo rembiguái, peteĩ peẽva voi ha tapia oñemboʼéva pene mbarete haguã Tupã rembipota apópe.  Che ahecha mbaʼéichapa heta ojepyʼapy pende rehe Epafras, ojepyʼapyháicha avei umi oĩvare Laodicéape ha Hierápolispe.  Lucas,  pe jahayhu etéva pohãnohára, pene momaitei, ha avei Demas.   Romomaitei umi ñane pehẽngue oĩva Laodicéape. Pemomaiteimi avei Nínfape ha umi Tupã reroviaha oñembyatýva jepi hógape.  Pehecha rire ko kuatiañeʼẽ, pemondo umi Cristo iglésia Laodicea guápe,  upépe avei ojehecha haguã, ha peẽ avei pemoñeʼẽ haguã kuatia oúva peẽme upégui.  Peje koʼã mbaʼe Arquípope:  “Eñehaʼã ejapo porã pe oñemeʼẽ vaekue ndéve rejapo haguã Ñandejára rérape.”   Che, Pablo, ajapo peẽme guarã ko kuatiañeʼẽ che po rupi. Pene manduʼáke aimeha yvyrakuápe. Tupã tohekuavo pende ári ipytyvõ. Áño mbohapyha ojupi haguépe mburuvicha guasúrõ Ciro tetã Pérsiape, oguahẽ ñeʼẽ Daniélpe, hérava avei Beltsasar. Añetegua ramo jepe pe ñeʼẽ chupe oguahẽva, hasy jaikuaa haguã mbaʼépa heʼise. Opáichavo Daniel ojapysaka porã, ha ohendu aja, ojora mbegue katu ohóvo.   “Umiha árape che, Daniel, añembyasy aikóvo, mbohapy semána aja.  Ndaʼúi mbaʼeveichagua tembiʼu ñane mohyguãtãva, ndaʼúi soʼo ha kaguy, ha ndajahúi ohasa peve umi mbohapy semána.  Upe áñope, 24 arahápe upe mes peteĩme, añemboʼy hína ysyry Tigris rembeʼýpe.  Upéicha háguinte ahecha sapyʼa peteĩ kuimbaʼe ijao morotĩmbáva ha ikuʼa jokuaha órova.  Hete overa ita jeguáicha, hova ojajái ára veráicha, umi hesa ojogua tata rendýpe. Umi ijyva ha hetyma vrónseicha overa, ha oñeʼẽvo, hyapu ku heta oĩ ramo guáicha oñeʼẽva.   Chénte upe ahecháva koʼa mbaʼe. Umi che ndive oĩ vaekue ndohechái mbaʼeve. Tuicha okyhyje haʼe kuéra, upévare pyaʼe okañymba.  Aime cheño ahechávo ko mbaʼe. Che resaʼyjupaite, che kangypa ha añeñanduʼi.  Ahendúvo oñeʼẽha, che pyʼa mano ha haʼa yvýpe.  Upéi añandu peteĩ che mopuʼãva, ha apyta che po ha che renypyʼãre aryrýi.  Upéi heʼi chéve: ‘Daniel, Tupã ndéve nde poravo. Ehendu porã ko haʼétava ndéve. Epuʼã katu, ne rendápe niko añembou’. Haʼe oñeʼẽmbávo añemboʼy, aryryipa ramo jepe.  Upéi heʼi chéve: ‘Ani rekyhyje Daniel, reñepyrũ guive reñehaʼã reikuaa haguã umi mbaʼe hasýva, ha reñemomirĩgui Tupã renondépe, haʼe ohendu ne ñemboʼe. Upévare aju che.  Persia retã ruvicha che joko vaekue 21 ára pukukue. Upéi katu Miguel,  peteĩ Tupã remimbou imbaretevéva, oho che pytyvõ. Cheño ajecha vaekue Pérsiape.  Koʼágã aju amombeʼu ndéve pe ojehútava ne retã guápe umi ára oútavape. Umi ne mbaʼe recha niko oñeʼẽ koʼãvare.”   Haʼe oñeʼẽ aja chéve upéicha, amaʼẽ yvýre ha ndaʼéi mbaʼeve.  Peichaháguinte peteĩ Tupã remimbou, ojoguáva kuimbaʼépe, opoko che rembére. Upépe añepyrũ añeʼẽ, ha haʼe chupe, che renondépe oñemboʼýva hína: ‘Karai, ko ahecha vaekue niko che mongyhyje eterei ha che mokangypa.  Mbaʼéicha piko kóicha ikatúta añeʼẽ ndéve? Che kangypa niko ha ndaikatúi che pytuhẽnte jepe.’  Upépe, haʼe opoko jey che rehe, ha che mombarete jey.  Heʼi chéve: ‘Ani rejepyʼapy térã rekyhyje mbaʼevégui. Nde Tupã poravopyre hína.’ Oñeʼẽ aja chéve, añandu che mbareteveha ahávo. Ha haʼe chupe: ‘Karai, ere katu chéve pe ere vaerã. Nde niko tuicha che mombarete jey.’  Che añemoĩ vaekue ijykére ha aipytyvõ chupe, upe áño peteĩme Darío tetã Media pegua, ojupi ramo guare mburuvicha guasúrõ.  Mbovymi áño rire, mokõive omeʼẽta ojupe oñoñeʼẽ. Egipto ruvicha guasu omomendáta itajýra Siria ruvicha guasúre oĩ haguã pyʼa guapy ojoapytépe. Kóva katu nosẽ porã moʼãi. Upe kuña, imemby, iména ha hembiguái kuéra ojejukapáta.  Umíva umi árape, pe kuña retãme, peteĩ hóga guáva ojupíta mburuvicha guasúrõ. Haʼe ondyrýta Siria rehe, oguahẽta mburuvicha guasu rogaite peve ha ipuʼakáta upepegua ñorãirõhára kuérare.  Oñemombaʼe ha ogueraháta Egíptope itupã nguéra raʼãnga ha opaite mbaʼe óro ha plátagui ojejapóva imbaʼekue. Áño mbovymi ohasáta oikoʼỹ rehe ñorãirõ.  Upéinte, Siria ruvicha guasu ohóta ondyry tetã Egipto rehe oñemombaʼe haguã hese, ha ndaikatu moʼãima ramo, oguevi jeýta.   Siria ruvicha guasu raʼy kuéra oñembosakoʼíta ñorãirõrã ha ombyatýta ñorãirõhára aty guasu. Peteĩ haʼe kuérava ojepoíta oñemombaʼe haguã Egipto rehe, ohundívo hapére opa mbaʼe, ysyry guasúicha okakuaa tuicháva. Upéi ondyry jeýta ha oguahẽta mburuvicha guasu yvy pegua róga mbarete peve.  Siria ruvicha guasu oúta omopuʼã jupiha pe táva mbarete jerére ha oikéta ipype. Ndaipóri moʼãi avave Egiptogua ikatúva ojoko chupe kuéra.  Umi Siriagua ojapóta ojaposéva umi ipuʼakávare ha avave noñemoĩ moʼãi hese kuéra. Opytáta oiko hikuái Yvy Maraneʼỹme  ha opa pe yvy opytáta ipo guýpe.  Upéi oñemombaʼeséta Egipto rehe. Upevarã oñoñeʼẽ meʼẽta upepegua mburuvicha guasu ndive omomendávo hese itajýrape ombyai haguã hetã. Upéva katu nosẽ moʼãi chupe.  Upéi ondyrýta umi táva yguasu rembeʼy rupi oĩvare ha heta umívare oñemombaʼéta. Upéi katu, peteĩ ñorãirõhára ruvicha guasu ojokóta ko jejuka rei, ha oitýta Siria ruvicha guasu ári hembiapo vaikue.  Upégui oho jeýta hetã táva mbarete kuérape. Tapére katu ojaʼyveréta ha hoʼa vaíta chupe. Upéi ndojekuaa moʼãvéi hapykuere.   Hendaguépe opytáta ambue mburuvicha guasu. Upéva omondóta peteĩme impuésto ombyaty haguã, hetã ombopláta hetã haguã. Upe rire mínte haʼe ojejukáta, ha ndahaʼe moʼãi ñorãirõme.   Hese oñendyrýta kuarahy reike guio. Ygárape oúta umi hese ondyrýva. Tuicha oñemondýita, ha oguevíta. Upépe, Siria ruvicha guasu ojeréta ohekuavo ipochy Tupã retãgua marangatúre. Ha upekuévo, oñemoĩ porãta umi Tupã retãgua apytégui osẽ vaekue ndive, ha ojere vaekue hapicháre. Haʼe kuéra heʼíva ojapóta.   Iñorãirõhára omomarãta tupao ha pe táva mbarete. Ojokóta anive haguã oñemymbajuka  Tupãme ha omohendáta upépe pe taʼãnga ahẽ.   Juru heʼẽme mburuvicha guasu ojoguaséta umi ojeívape Tupã retãgua apytégui. Umi Tupãme ohayhúva katu ndoguevi moʼãi, ha ombohováita chupe kuéra ñorãirõme.  Umi iñarandúva oheko mboʼéta hetápe. Upéi katu ojejukáta, ojehapýta, oñemondáta chugui kuéra opa mbaʼe oguerekóva, ha ojereraháta tembiguairã tetã mombyrýpe. Kóva ipukumíta hína.  Ha péicha ojejuka ha ohasa vai jave hikuái, oguahẽta chupe kuéra pytyvõ. Heta oĩta oñemoĩva hendive kuéra, ohupytyse guinte umi mbaʼe oguahẽva pytyvõrã.  Umi oporoheko mboʼéva avei ojejukáta. Upéicha ojekuaáta mbaʼeichaguápa haʼe kuéra, ha hekove ipotĩ ha iporãvéta oiko haguã chugui kuéra kuimbaʼe joheipyre, oguahẽ meve pe ára paha, Tupã omoĩmava.   Siria ruvicha guasu ojapóta ojaposéva. Ojejapo itereígui oimoʼãta ituichaveha tupã nguéragui,  ha oñeʼẽ vaíta Tupã añeteguáre.  Opa mbaʼépe osẽ porãta, Tupã oinupã meve chupe. Tupã niko ojapóta pe ojapo vaerã.  Oikéta avei pe Yvy Maraneʼỹme ha heta itereípe ojukáta. Umi Edom ha Moabgua katu okañýta ha umi Amón pegua hembýva.  Umi iñorãirõhára oikéta tetã ambue rupi, Egipto jepe, ndopyta rei moʼãi.  Ogueraháta mbaʼeta óro ha plátagui ojejapóva, ha opa mbaʼe iporãva Egíptope oĩva. Upéi oikéta tetã Libia ha Etiopíape.  Upéi katu ohendúta umi mbaʼe ojehúva kuarahy resẽ ha yvate gotyo, ha upéva omongyhyjéta chupe. Ipochýta, ha osẽta oporojukapávo.  Hekoha omoĩta Yguasu ha pe yvyty marangatu, Yvy Maraneʼỹ pegua, paʼũme. Ha upepete hiʼára guahẽta, avave ndou moʼãi oipytyvõ chupe.” Upévo oúta Miguel, Tupã remimbou ruvicha, omoʼã mbaretéva ne retã guápe. Tuicha jepyʼapy oĩta upérõ, oĩʼỹ haguéicha arakaʼeve, oiko ypy guive tetã nguéra. Oguahẽvo upe ára, osẽta jejopy vaígui umi ne retãgua, héra ojehaíva kuatiápe.   Che, Daniel, ahecha oĩveha mokõi kuimbaʼe. Peteĩ oñemboʼy peteĩ ysyry rembeʼýpe ha pe ambue, oñemboʼy hovái, mboypýri.  Peteĩ oporandu pe kuimbaʼépe ijao morotĩvape, ha oñemboʼýva y ape ári: —Arakaʼépa opáta koʼã mbaʼe hechapyrãva?   Pe kuimbaʼe oñemonde morotĩva omopuʼã ipo yvága gotyo, ha Tupã oikovéva  rérape heʼi: —Ohasa rire mbohapy áño imédio,  ha oñehundipaite rire Tupã retã marangatu. Upévo opáta koʼã mbaʼe.   Che ahendu ramo jepe upe heʼíva, nahesakãi chéve mbaʼeve. Upémarõ aporandu chupe: —Che Jára, mbaʼépa ojehúta koʼã mbaʼe rire?   Haʼe heʼi chéve: —Iporãko rehóma koʼágui Daniel. Koʼã mbaʼe opytáta ñemiháme oguahẽ meve upe ára paha.  Heta oĩ oguerohasátava jeiko asy, ha osẽtava upégui ipotĩ ha ijoheipyre. Umi heko añáva katu, akóinte iñañáta  oikuaaʼỹre mbaʼépa ojehu. Umi iñarandúva katu oikuaáta pe ojehúva.  Ohasáta 1.290 ára ojejoko rire mymbajuka  ñekuaveʼẽ rehegua ojejapóva opa árape, ha oñemoĩ rire pe taʼãnga ahẽ  tupaópe.  Ovyʼa vaerã upe ikatúva ohaʼarõ ha oguahẽ 1.335 ára peve.  Nde katu Daniel, pyʼa guapýpe ehaʼarõ nde ára paha. Upévo repuʼãta ha oñemyengoviáta ndéve hekoitépe. Áño mbohapyhápe ojupi haguépe Judá ruvichárõ mburuvicha guasu Joaquim, Nabucodonosor, Babiloniagua ruvicha guasu, oguahẽ Jerusalénpe ha omongora upe táva iñorãirõhára reheve.   Ñandejára oheja Nabucodonosórpe omyakãsã Joaquímpe ha oñemombaʼe heta tembiporu tupao peguáre. Nabucodonosor ogueraha Babilóniape iñapytĩmby umi hoʼa vaekue ipo guýpe ha omoĩ umi tembiporu tupao pegua itupã nguéra tupaópe.  Heʼi avei hembiguái kuéra ruvicha Aspenázpe oiporavo haguã Israel ruvicha kuéra raʼy apytégui,  kariaʼy iporãva, hesãi ha imbaretéva, iñarandu ha imbaʼe kuaáva opa mbaʼépe, hembiapo haguã hóga guasúpe. Umívape ojeheko mboʼe vaerã caldéo kuéra ñeʼẽme ha hekópe.   Nabucodonosor heʼi avei koʼã kariaʼy oñemongaru vaerãha umi tembiʼu ha kaguy haʼe hoʼúvagui. Ojeheko mboʼe rire mbohapy áño pukukue, oike vaerã hikuái hembiapo haguã hóga guasúpe hembiguái ramo.   Umi kariaʼy ojeporavo vaekue apytépe oĩ Daniel, Ananías, Misael ha Azarías, opavave Judá ñemoñaregua.  Chupe kuéra huvicha ombohéra pyahu: Daniélpe ombohéra Beltsasar, Ananíaspe Sadrac, Misaélpe Mesac ha Azaríaspe Abed-Negó.  Daniel katu oñembopyʼa peteĩ ani haguã oñemongyʼa  hoʼúvo mburuvicha guasu rembiʼu ha ikaguýgui. Haʼe ojerure huvichápe ani haguã omeʼẽ chupe umi tembiʼu.   Tupã oĩ rupi Daniel ndive, huvicha imbaʼe porã hendive.  Haʼe heʼi chupe: —Akyhyje mburuvicha guasúgui. Haʼe heʼíma chéve mbaʼépa peʼu vaerã ha ohechárõ pende resaʼyjuveha pende rapicha kuéragui, haʼe che jukaukáta upe haguére.  Upérõ Daniel oho oñeʼẽ Aspenaz ndive, ipópe niko oĩ haʼe ha iñirũ nguéra. Heʼi chupe haʼe:   —Mbaʼére piko nderehejái roiko 10 ára pukukue y ha tembiʼu kaʼavo rehénte, ha upéi ehecha mbaʼéichapa ropyta?  Hoʼa porã upéva pe herekuápe ha 10 ára pukukue oheja chupe kuéra péicha oiko.  Ohasa rire umi 10 ára, ojehecha hese kuéra hesãi ha imbareteveha hapicha kuéra, mburuvicha guasu meságui okarúvagui.  Upe guive oheja chupe kuéra hoʼu y ha tembiʼu kaʼavo añónte, okaru rangue mburuvicha guasu meságui.   Koʼã irundy kariaʼýpe Tupã omoarandu ha omyakã porã, oikuaa haguã opaichagua mbaʼe kuatiápe oĩva. Daniel oikuaa avei mbaʼéichapa ojora vaerã umi mbaʼe ñande képe jahecháva térã jahecha guaʼúva.  Oñembotývo umi ára mburuvicha guasu heʼi vaekue ojereraha haguã hendápe umi kariaʼy, huvicha ogueraha chupe kuéra mburuvicha guasu rendápe.  Mburuvicha guasu oñeʼẽ hendive kuéra ha ijapytépe kuéra ndojuhúi peteĩnte jepe ikatúva oñembojoja Daniel, Ananías Misael ha Azarías ndive. Upévare, haʼe kuéra opyta mburuvicha guasu rembiguái ramo.  Opa mbaʼe oñekotevẽhápe haʼe kuéra iñarandu ha imbaʼe kuaáva. Mburuvicha guasu ojuhu haʼe kuéra mombyry oikuaaveha opavave umi karai arandu ha paje apoha hetãme oĩvagui.  Ha Daniel opyta pe mburuvicha guasu rógape oñemboty peve peteĩ áño Ciro omoĩ hague pe tetã ipo guýpe. Áño mokõiha Nabucodonosor ojupi haguépe mburuvicha guasúrõ, ohecha jey-jey iképe heta mbaʼe oipyʼapýva chupe. Ha ojepyʼapýgui ndaikatuvéi oke.  Upérõ ohenoika paje apoha, mbaʼe kuaaha ha karai arandu kuérape oporandu haguã chupe kuéra mbaʼépa heʼise umi mbaʼe iképe ohecháva. Haʼe kuéra oho hendápe,  ha Nabucodonosor heʼi chupe kuéra: —Oĩ heta mbaʼe che képe ahecháva, ha ajepyʼapy ndaikuaáigui mbaʼépa umíva heʼise.   Umi karai arandu oñeʼẽ chupe araméo ñeʼẽme,  ha heʼi: —Ore ruvicha, emombeʼu oréve umi mbaʼérecháva. Ore roʼéta ndéve mbaʼépa heʼise.   Mburuvicha guasu katu heʼi chupe kuéra: —Kóicha ajapóta: Peẽ ndapejéi ramo chéve mbaʼépa ahecha che képe ha mbaʼépa heʼise, pomboʼi saʼipáta, pende róga kuéra amyanguʼíta, ha opytáta itapere.  Peje ramo chéve katu, amyengovia porã etereíta peẽme ha pomoingóta mburuvicha ramo. Koʼágã aipota peje chéve mbaʼépa ahecha raʼe, ha aipota pemombeʼu chéve mbaʼépa heʼise.   Umi karai arandu katu heʼi jey chupe: —Ore ruvicha, emombeʼúna oréve mbaʼépa rehecha, ha ore roʼéta ndéve mbaʼépa umíva heʼise.   Ha Nabucodonosor heʼi chupe kuéra: —Aikuaa porã pembopukuseha, haʼe haguére peẽme mbaʼépa ajapóta pende rehe ndapejéi ramo chéve mbaʼeve.  Upévare, ndapejéi ramo chéve pe ahecha vaekue, oikóta pende rehe upe haʼe vaekue peẽme. Peẽ peñemoĩmba peteĩ ñeʼẽme pende japu ha peju haguã chéve ñeʼẽ rei reheve, jahecha péichapa nda che pochy jerái. Peje chéve mbaʼépa ahecha, péicharõ aikuaáta ikatuha peje chéve mbaʼépa heʼise.   Umi karai arandu heʼi chupe: —Ndaipóri niko avave ko yvy ári ikatúva heʼi ndéve, ore ruvicha, pe reikuaaséva. Ndaipóri vaekue voínte arakaʼeve avaveichagua mburuvicha guasu, imbareteve ramo jepe, ojeruréva peteĩ mbaʼe peichagua avaveichagua paje apoha, mbaʼe kuaaha térã karai arandúpe.  Upe nde rejeruréva oréve, ore ruvicha, ndaipóri avave ko yvy ári ikatúva ojapo. Tupã nguéra mante ikatúne ojapo, haʼe kuéra katu niko ndahaʼéi ko yvy arigua.   Nabucodonosor ohendúvo kóva ipochy eterei, ha ojukauka opa karai arandu Babilóniape oĩva.  Osẽ mburuvicha guasu ñeʼẽ ojejukapaite haguã karai arandu, ha umíva apytépe oĩ Daniel ha iñirũ nguéra.   Upérõ Daniel oho oñeʼẽ hekópe porã Arioc ndive. Haʼe niko umi mburuvicha guasu róga rehe oñangarekóva ruvicha ha chupe ojeʼe osẽ haguã ojuka karai arandu kuérape.  Daniel oporandu chupe: —Mbaʼére piko mburuvicha guasu peichaite ipochy karai arandu kuéra ndive? Arioc omombeʼu chupe mbaʼérepa.   Upérõ Daniel oho mburuvicha guasu rendápe ha ojerure chupe oheja haguã ipópe. Heʼi chupe voiete haʼe ikatutaha heʼi chupe upe iképe guare ha mbaʼépa upéva heʼise.  Upéi oho hógape ha omombeʼu iñirũ nguéra Ananías, Misael ha Azaríaspe opa mbaʼe.  Ojerure chupe kuéra oñemboʼe haguã Tupãme, haʼe oikuaauka haguã chupe upe mburuvicha guasu képe guare, ani haguã haʼe kuéra ojejuka umi karai arandu Babiloniagua ndive.  Upe pyharépe voi Tupã ohechauka Daniélpe upe mburuvicha guasu képe guare. Upévare haʼe omombaʼe guasu Tupã yvágape oĩvape,  heʼívo: “Toñemombaʼe guasu opa árape Tupã réra, imbaʼe hína mbaʼe kuaa ha pokatu.   Haʼe hína umi ára apoha, haʼe ohupi ha omongúi, umi mburuvicha guasu. Haʼe omoarandu iñarandúvape, ha omeʼẽ imbaʼe kuaa umi oikuaávape.   Haʼe oikuaauka umi mbaʼe ipypuku ha oĩva iñongatupy. Pytũme okañýva haʼe ohechapa, haʼe voíko hína upe mbaʼe resapeha.   Ndéve Tupã, che ha ru kuéra rohayhu ha romombaʼe guasu. Che moarandu ha che mombarete ha koʼágã reikuaauka chéve upe rojeruréva ndéve. Reikuaauka oréve upe oipyʼapýva mburuvicha guasúpe.”   Upéi Daniel oho Arioc rendápe, chupe ojeʼe haguére ajukauka haguã karai arandu kuérape. Daniel heʼi chupe: —Ani rejukauka gueteri karai arandu kuérape. Che reraha raẽ mburuvicha guasu rendápe. Che amombeʼúta chupe mbaʼépa heʼise pe iképe ohecha vaekue.   Arioc ogueraha Daniel mburuvicha guasu Nabucodonosor rendápe ha heʼi chupe: —Che ruvicha, umi Judágui ojegueru vaekue apytépe ajuhu peteĩ ikatúva omombeʼu ndéve upe nde képe guare.   Upérõ Nabucodonosor heʼi Daniélpe, ojekuaáva avei héra Beltsasar rupi: —Ikatútapa remombeʼu chéve pe ahecha vaekue che képe, ha mbaʼépa heʼise?   Daniel heʼi chupe: —Che ruvicha, ndaipóri niko avaveichagua karai arandu, térã paje apoha, térã mbaʼe rechahára ikatúva heʼi ndéve upe reikuaaséva.  Tupã yvágape oĩva mante ikatu oikuaauka ndéve umi mbaʼe okañýva. Che ruvicha, haʼe ohechauka hína ndéve upe ojehútava umi ára oútavape. Che amombeʼúta ndéve mbaʼépa rehecha raʼe nde képe, ha mbaʼépa heʼise.  Nde, che ruvicha, reke jave rehecha umi mbaʼe ojehútava umi ára oútavape. Ha Tupã, oikuaaukáva umi mbaʼe ojekuaaʼỹva, oikuaauka ndéve umi mbaʼe ojehútava.  Upéva ojekuaauka avei chéve ha ndahaʼéi che aranduvére opavavégui. Tupã oipota amombeʼu ndéve, che ruvicha, reikuaa haguã mbaʼépa heʼise umi mbaʼe ou vaekue ndéve ne akãme.   Nde képe, nde che jára, rehecha kuri opuʼãha nde resa renondépe peteĩ taʼãnga ndeʼáva. Upéva overa ha omimbipa, ha tuicha oporomongyhyje.  Che ruvicha, nde hína mburuvicha guasu imbaretevéva ko yvy ári. Tupã yvága pegua ne mboguapy mburuvicha ramo ha omeʼẽ ndéve puʼaka, mbarete ha ne myerakuã guasu.  Haʼe omoĩ nde po guýpe opa mbaʼe ko yvy ári oikóva, tymba ha guyra kuéra. Che ruvicha, haʼe ne omoĩ opa mbaʼe ári. Pe taʼãngágui, nde hína upe iñakã órogui ojejapóva.   Nde rire oúta mburuvicha guasu ikangyvéva nde hegui, upéi mbohapyha vrónse joguaha, oisãmbyhýtava opa rupi ko yvy jerekuévo.  Upéi oúta irundyha, fiérroicha imbaretéva, ha pe fiérro omyanguʼi ha ohundiháicha opa mbaʼe, upéicha upéva omyanguʼi ha ohundíta umi tetã ambuépe.   Rehecha kuri mbaʼéichapa umi ipy ha umi ipysã ñaiʼũ ha fiérrogui ojejapo hague. Upéva heʼise upe tetã oñepeheʼãta, na ipeteĩ moʼãi. Peteĩ hendápe imbaretéta fiérroicha, umi ipýicha.  Rehecha avei umi ipysã fiérro ha ñaiʼũgui ojejapo hague, upéva heʼise upe tetã peteĩ hendápe imbareteha fiérroicha ha ambuépe ikangýta ñaiʼũicha.  Rehecha mbaʼéichapa pe fiérro ojeheʼaha ñaiʼũre. Péicha oñehaʼãta umi mburuvicha ñemenda rupi ojoaju oñondive, imbareteve haguã. Nosẽ moʼãi chupe kuéra upéva, fiérro ha ñaiʼũ niko ndojeheʼáiva oñondive.  Oisãmbyhy aja koʼã mburuvicha kuéra, Tupã yvága pegua omopuʼãta peteĩ tetã noñehundi moʼãiva arakaʼeve. Haʼe kuéra ndoʼa moʼãi avaveichagua tetã poguýpe. Ohundi etéta uvei ambue tetã nguéra ha ndopa moʼãi arakaʼeve.  Upéva hína pe ita rehecha vaekue osẽ pe yvytýgui, avave omonguʼeʼỹ rehe chupe. Haʼe omyanguʼi pe fiérro, vrónse, ñaiʼũ, pláta ha óro. Tupã ipuʼakapáva ohechauka ndéve, che ruvicha, pe ojehútava umi ára oútavape. Péicha rehecha kuri nde képe ha pe heʼiséva añetegua hína.   Upérõ mburuvicha guasu Nabucodonosor oñesũ Daniel renondépe, ojayvy omboja peve isyva yvýre. Heʼi oñekuaveʼẽ haguã Daniélpe mymbajuka  ha insiénso ryakuã porã.  Heʼi avei Daniélpe: —Añetehápe Tupã pende Jára upe tupã tuichavéva tupã nguéra apytépe raʼe. Haʼe oĩ opa mburuvicha guasu ári, ha haʼe upe ohechaukáva umi mbaʼe ojekuaaʼỹva. Koʼágã aikuaa, nde remombeʼúgui chéve pe haʼe ohechauka vaekue chéve.   Nabucodonosor omoingo Daniélpe mburuvichárõ ha omeʼẽ chupe heta mbaʼe iporãva. Omoingo avei chupe táva Babilonia sãmbyhyhárõ ha omoĩ chupe opa karai arandu ári.  Ha Daniel ojerure rupi, Nabucodonosor omohenda porã avei Sadrac, Mesac ha Abed-Negópe, tetã Babilóniape. Daniel katu opyta oiko mburuvicha guasu rógape. Mburuvicha guasu Nabucodonosor ojapouka órogui peteĩ taʼãnga ijyvatéva 30 métro ha ipéva 3 métro. Oho omoñemboʼy peteĩ ñúme hérava Dura, tetã Babilóniape.  Upéi ohenoika opaichagua mburuvicha ha poguasu kuéra hetã tuichakue, oho haguã pe taʼãnga ojapouka vaekue ñembyaretehápe.  Oñembyatypa rire mayma poguasu kuéra pe taʼãnga renondépe,  peteĩ mburuvicha guasu rembiguái hatã osapukái ha heʼi: “Pehendúke maymáva koʼa rupi peikóva, ha mayma tetã ambuegua.  Pehendu vove turu ipu ramo ha opaichagua mbaʼepu, peñesũta ha pemombaʼe guasu pe taʼãnga ojapouka vaekue mburuvicha guasu Nabucodonosor.  Umi noñesũiva ha nomombaʼe guasúi pe taʼãnga ojeitýta tatakua rendýpe.”   Upéi, oñepyrũ vove ohendu hikuái turu ha opaichagua mbaʼepu, oĩ haguéicha oñesũ ha omombaʼe guasu pe taʼãnga, órogui ojapouka vaekue mburuvicha guasu Nabucodonosor.   Oĩ upérõ Babiloniagua kuérava ohóva mburuvicha guasu Nabucodonosor rendápe omoĩ vai haguã judío kuérape.  Heʼi chupe hikuái: —Ore ruvicha guasu, eikove puku kena.  Ore ruvicha guasu, nde niko ereka vaekue maymávape oñesũ ha omombaʼe guasu vaerãha pe taʼãnga, ohendu vove hikuái turu ha opaichagua mbaʼepu.  Ereka vaekue avei umi ndojapóiva péicha, ojeitytaha tatakua rendýpe.  Umi judío kuéra nde remoĩ vaekue sãmbyhyhára ramo Babilóniape katu ndojapói upéicha. Sadrac, Mesac ha Abed-Negó, umíva niko nomombaʼéi ne tupã nguéra ha noñesũi pe taʼãnga renondépe, órogui rejapouka vaekue.   Upéva ohendúvo Nabucodonosor ipochy hendy ha ohenoika hendápe Sadrac, Mesac ha Abed-Negó. Oguahẽvo hendápe,  Nabucodonosor oporandu chupe kuéra: —Añete piko peẽ napemombaʼéi che tupã nguéra ha napeñesũi pe taʼãnga renondépe, órogui ajapouka vaekue?  Koʼágã pehendu ramo turu ha opaichagua mbaʼepu, peñesũtapa pe taʼãnga che ajapouka vaekue renondépe? Cháke ndapejapói ramo pejeitýta tatakua rendýpe. Ha mbaʼeichagua tupã piko upégui pene renohẽta?   Sadrac, Mesac ha Abed-Negó heʼi Nabucodonosórpe: —Natekotevẽi roʼe ndéve mbaʼeve ore jehe.  Tupã, ore romombaʼe guasúva, ore peʼáta pe tatakua rendýgui, ha opa mbaʼe vaígui nde rejaposéva ore rehe.  Ha ndojapói ramo jepe upéicha, roipota reikuaa ore ruvicha guasu, ore noromombaʼe guasu moʼãiha ne tupã nguéra ha noroñesũ moʼãi pe taʼãnga renondépe, órogui rejapouka vaekue.   Nabucodonosor hova pytãmba pochýgui ohendúvo pe heʼíva Sadrac, Mesac ha Abed-Negó. Ha ojatapyka pe tatakua rehe hakuve haguã 7 jey jepiguágui.  Upéi heʼi umi hembiguái imbaretevévape oipokua ha oipykua haguã Sadrac, Mesac ha Abed-Negópe, ha omombo haguã pe tatakuápe.  Ha pe oĩháicha, ijao ha opa mbaʼéreve, oipokua ha oipykua chupe kuéra hikuái, ha omombo tatakuápe.  Ha pe tatakua haku etereígui, Nabucodonosor péicha oipotágui, pe tata rendy osẽva tatakuágui ohupyty ha ojuka umi omyañáva umi mbohapy kuimbaʼépe.   Sadrac, Mesac ha Abed-Negó, upe ojepykua ha ojepokuaháicha hoʼa pe tatakua ryepýpe.   Sadrac, Mesac ha Abed-Negó oñemoĩ oguata pe tata rendýpe,  ha oñepyrũ opurahéi Tupãme ha oguerohory Ñandejárape.  Upéi Azarías,  hérava avei Abed-Negó, pe oñemboʼyhápe tata mbytépe, oñemboʼe kóicha:   Rejererohory vaerã ndé, Tupã ore ru kuéra ypykue Jára. Ndéve ojepurahéi vaerã ha nde réra oñemombaʼe guasu opa árape guarã.   Ndé niko nde reko joja opa mbaʼe rejapo vaekuépe ore rehe. Opa ne rembiapokue ijeroviaha, umi nde rape naikarẽi, opa mbaʼe eréva reporombojavakévo iñañete.   Nde rejapo vaekue upe heko jojáva reity ramo ore rehe ha Jerusalén rehe, ore ru kuéra ypykue táva marangatu, opa umi mbaʼe vai ore ári ou vaekue.   Henda ha hekoitépe rejapo ore rehe upéicha, ore angaipáre. Añetehápe ore reko aña ha rojapo ivaíva, rojeívo nde hegui. Ivai vaekue ore rembiapokue, norohenduséigui ne rembiapoukapy.   Umi mbaʼe ere vaekue oréve ndé ore rayhúgui, ndorojapói ha norombyajéi.   “Che, Nabucodonosor, pyʼa guapýpe aikómi che róga guasúpe ha opa mbaʼe hembypa chéve.  Upéinte, peteĩ pyharépe, ahecha che képe peteĩ mbaʼe che mopirĩmbaitéva. Heta mbaʼe che mongyhyjéva ahecha.  Upérõ ahenoika opa karai arandu kuéra Babilonia peguápe omombeʼu haguã chéve mbaʼépa heʼise umi mbaʼe che képe ahecháva.  Ipahápe ou che rendápe Daniel, hérava avei Beltsasar, che tupã heraháicha. Tupã espíritu niko omyenyhẽ Daniel rekove. Amombeʼu chupe upe che képe ahecha vaekue, kóicha:  ‘Beltsasar, nde niko hína karai kuéra arandu ruvicha. Che aikuaa Tupã espíritu nde rekove omyenyhẽha, ha aikuaa ave reikuaaha opa mbaʼe oĩva iñemimby. Ehendumi ko ahecha vaekue che képe ha ere chéve mbaʼépa heʼise.   Yvy mbytetépe ahecha oñemboʼy peteĩ yvyra máta ijyvatetéva.   Upéva okakuaa ha imáta ipoguasuve ohóvo. Huʼã yvága peve oguahẽ ha ojehecha, yvy apýra guive.   Umi hogue iporã asy, ha hiʼa heta. Maymáva chugui okaru. Mymba ñumegua opytuʼu iguýpe, ha hakãre ojaitypo guyra kuéra, Opa oikovéva hiʼaguĩnte okaru.   Peichaháguinte ahecha Tupã remimbou, opa mbaʼe ohecháva, yvágagui oguejýva,  ha hatã heʼíva: Peity pe yvyra máta, ha peikytĩ umi hakã, pe hogueʼopa ha pemosarambi umi hiʼa. Tohopa mymba kuéra iguýpe opytuʼúva, ha opa umi guyra kuéra hakãre ojaitypóva.   Upe hapo ha imátante peheja, fiérro ha vrónse pemoĩ hese ha pe ñúme peheja, kapiʼity apytépe. Peheja toʼa hiʼári ysapy, ha mymba ñu apytépe kapiʼíre tokaru.   Tahesarái haʼe yvyporaha tove mymbáicha toiko, 7 áño pukukue.   Upéicha heʼi umi Tupã remimbou opa mbaʼére omañáva. Toikuaáke opavave yvy ári Tupã Yvatetegua ipuʼakaha opa tetãre. Haʼe pe omoĩva oisãmbyhy vaerãme, ha omoĩva omoĩsévape. Haʼe omoĩ tetã mburuvichárõ, upe imichĩvévape yvy ári.’”   Mburuvicha guasu Nabucodonosor heʼi: —Péicha ahecha kuri che képe ha nde Beltsasar, eréta chéve mbaʼépa heʼise. Peteĩnte jepe karai arandu kuéra che retãgua apytépe ndoikuaái mbaʼépa heʼise. Nde katu reikuaa vaerã, Tupã imarangatúva espíritu oĩgui ne ndive.   Pe yvyra máta nde rehecha vaekue opuʼã yvate ha ipoguasu, ohupyty yvága ha ojehecha mombyry guive.  Umi hogue iporã, ha pe yvyra máta hiʼa hetágui omongaru opavavépe. Iguýpe opytuʼu mymba ñumegua ha hakãme ojaitypo guyra kuéra.  Che ruvicha, upéva pe yvyra máta nde hína. Nde niko mburuvicha ndetuicháva, nde tuichakue yvága ohupyty, ha nde po guýpe oĩ opa tetã yvy jerekuévo.  Nde, che ruvicha, rehecha avei Tupã imarangatúva remimbou, opa mbaʼe ohecháva, oguejy ramo yvágagui ha heʼi: “Peity yvýpe pe yvyra máta ha pehundi. Upe hapo ha imátante peheja, fiérro ha vrónse pemoĩ hese ha ñúme peheja, kapiʼity apytépe. Peheja toʼa hiʼári ysapy, ha mymba ñumegua apytépe kapiʼíre tokaru, 7 áño pukukue.  Upéva hína pe nde kepegua heʼiséva ha Tupã Yvatetegua heʼíma péicha ojehutaha ndéve, che ruvicha.  Nde, che ruvicha, reñemosẽta yvypóra apytégui reiko haguã mymba apytépe ñúre. Vakáicha kapiʼíre rekarúta ha ysapy ne myakỹ mantéta. Péicha reikóta 7 áño pukukue, rehecha kuaa peve Tupã Yvatetegua ipuʼakaha opa mburuvicha guasúre, ha haʼe omoĩha hendápe upe haʼe oipotáva.  Ha heʼi ramo ojeheja haguã pe yvyra rapo imáta rembyre reheve, heʼise oñemeʼẽ jeytaha ndéve nde guapyha, rehecha kuaa rire haʼe oĩha opa mbaʼe ári.  Upévare, che ruvicha, ejapo ko haʼéva ndéve: ‘Anive ne rembiapo vai ha eiko hekoitépe. Epoi ne reko añágui ha eipytyvõ imboriahúvape. Ikatu mbaʼéko upéicharõ reiko pyʼa guapýpe ha osẽ porãmba ndéve opa mbaʼe.”   Opa koʼã mbaʼe oñemombeʼuháicha, ojehu mburuvicha guasu Nabucodonosórpe.  Áño haguépe, oguata jave hína hóga jere rupi, Babilóniape,  heʼi sapyʼa: —Ajépa tuichaite ko Babilonia! Che amopuʼã vaekue ko táva koʼápe aiko haguã ha opavave oikuaa haguã mbaʼeichaitépa che tuicha.   Heʼipamívo koʼã mbaʼe, yvágagui oñehendu ñeʼẽ heʼíva: “Ehendúke ko ndéve haʼéva mburuvicha guasu Nabucodonosor. Nde ndahaʼe moʼã véima mburuvicha guasu.  Oñembotývo umi ára oñemoĩ vaekue chéve, che, Nabucodonosor, amaʼẽ yvágare ha añandu akuera jeyha che akãme. Upérõ amombaʼe guasu Tupã Yvatete guápe ha amomorã kóicha upe opa ára oikovévape: “Haʼe oĩ opa mbaʼe ári, mayma oúva oĩne ipo guýpe, haʼe oporosãmbyhýta opa ára.   Henondépe, opa yvypóra, ndahaʼéi mbaʼeve. Haʼe ojapo opa mbaʼe oipotáva, yvy ári ha yvágape avei. Ndaipóri ikatúva hese oñemoĩ, ha noporandúi avavépe mbaʼépa ojapóta.”   Upepete añandu akueraite hague che akãme, ha opaite mbaʼe oñemeʼẽ jey chéve. Oiko jey che hegui mburuvicha mbarete ndetuicháva. Che rogagua ha opa poguasu kuéra oupaite che rendápe, ha che retã tuichave ymave guarégui.   Upévare che, Nabucodonosor, amomorã ha aropurahéi, amombaʼe guasu ha arohory mburuvicha guasu yvágape guápe. Opa mbaʼe haʼe ojapóva niko añete ha hekopegua.  Haʼe omomichĩ opavave oñemombaretesévape.” Ha umi karai arandu oike upe kotýpe ha ndaipóri omoñeʼẽ kuaáva pe ogykére ojehaíva térã ikatúva omombeʼu chupe mbaʼépa pe heʼiséva.  Mburuvicha guasu Belsasar opyta tuicha okyhyje, hesaʼyjupaite ha mburuvicha kuéra ndoikuaái mbaʼépa ojapóta.  Isy katu ohendu pe ayvu omopuʼãva Belsasar ha umi mburuvicha hendive oĩva, ha oho oike upe haʼe kuéra oĩháme, ha heʼi chupe: —Toikovéke mburuvicha guasu opa ára! Ani rejepyʼapýtei mbaʼevére ha ani péicha nde resaʼyju.  Ne retãme oĩ hína peteĩ kuimbaʼe oisãmbyhýva chupe umi tupã imarangatúva espíritu. Nde ru Nabucodonosor mburuvicha guasúrõ guare, pe kuimbaʼe rehe ojehecha vaekue iñakã porã, iñarandu ha imbaʼekuaaha tupã nguéraicha. Upévare nde ru Nabucodonosor omoĩ vaekue chupe paje apoha, mbaʼe kuaaha, karai kuéra arandu ha mbaʼe rechahára mbyjáre omaʼẽva ruvicha ramo ñane retãme.  Haʼe héra hína Daniel ha mburuvicha guasu ombohéra chupe Beltsasar. Haʼe oguereko peteĩ espíritu avave oguerekoʼỹva, omeʼẽva chupe arandu ha mbaʼe kuaa oikuaa haguã mbaʼépa heʼise umi mbaʼe ñande képe jahecháva, omombeʼu haguã umi mbaʼe ojekuaaʼỹva, ha ojora haguã umi mbaʼe avave ikatuʼỹva ojora. Ehenoika Daniélpe. Haʼe heʼíta ndéve pe reikuaaséva.   Daniel ojereraha mburuvicha guasu rendápe, ha haʼe heʼi Daniélpe: —Nde piko hína Daniel? Nde piko judío hína, che ru Nabucodonosor ogueru vaekue hembiguairã?  Ahendu Tupã espíritu oĩha nde pype ha ne akã porã, ne arandu ha ne mbaʼe kuaaha.  Ahenoika kuri koʼápe umi karai arandu omoñeʼẽ haguã chéve koʼã ñeʼẽ, ha upéi heʼi haguã chéve mbaʼépa heʼise. Ha mbaʼeve ndoikuaái hikuái.  Ahendu nde ikatuha rejora umi mbaʼe avave ikatuʼỹva ojora. Remoñeʼẽ ramo koʼã ñeʼẽ ogyke rehe oĩva ha ere chéve mbaʼépa heʼise, romondéta ao pytã jeguápe, amoĩta nde ajúri ajurigua órogui ojejapóva, ha ndéta mburuvicha mbarete che retãme.   Upérõ Daniel heʼi chupe: —Topytapánte ndéve umi mbaʼe remeʼẽséva chéve ha emoĩ che rendaguépe peteĩ oikoséva nde róga guasúpe. Amombeʼúta ndéve, che ruvicha guasu, mbaʼépa heʼise umi ñeʼẽ ogykére ojehaíva.   Tupã yvatetegua omoĩ vaekue nde ru Nabucodonosórpe mburuvicha guasúrõ ha omeʼẽ chupe mbaʼeta ha omoherakuã guasu chupe.  Ha omombarete haguére chupe, opa tetã ha opaichagua ñeʼẽme oñeʼẽva, omombaʼe chupe ha oryrýi vaekue kyhyjégui henondépe. Haʼe ojuka térã oheja oikove oipotávape, oity ha omyakã rapuʼã oipotávape.  Ojejapo itereíma ramo katu, ha ojapógui ivaíva okuaaseʼỹ rehe mbaʼeve, okúi iguapyhágui ha ojepeʼa chugui ituichakue.  Oñemosẽ yvypóra apytégui ha oiko tymbáicha. Vúrro saite apytépe oho oiko, vakáicha kapiʼi rehe okaru ha ysapy mante hiʼári hoʼa, ohecha kuaa peve Tupã yvatetegua oĩha opa mburuvicha ári, ha haʼe omboguapyha mburuvicha guasúrõ haʼe oipotávape.  Ha nde itaʼýra Belsasar katu reñembotuichase, reikuaa ramo jepe umi mbaʼe chupe ojehu vaekue.  Nde rejaʼyvere Ñandejára yvágape oĩva ndive rerukávo ne mesápe umi kópa ha tása guasu itupao pegua, ha ne mbohupa kuéra ndive reʼu pype kaguy ha remombaʼe guasu tupã nguéra óro, pláta, vrónse, fiérro, yvyra ha itágui ojejapóva. Umíva niko ndohechái, nohendúi ha ndoikuaái mbaʼeve. Tupãme katu neremombaʼe guasúi, ku ipópe oĩva nde rekove ha ipópe oĩ opa mbaʼe nde rejapóva.  Upévare haʼe ombou upe po, ohai haguã koʼã ñeʼẽ:  MENE, MENE, TEKEL ha PARSIN.  Upérõ mburuvicha guasu Belsasar omonde Daniel rehe ao jegua pytã, omoĩka ijajúri ajurigua órogui ojejapóva, ha omoĩ chupe mburuvicha mbarete ramo hetãme.   Upe pyharépe voi ojejuka Belsasar, umi caldéo ruvicha guasu, ha Darío, Mediagua oñemombaʼe hetãre. Darío oguereko upérõ 62 áño.   Mburuvicha guasu Darío omoĩse 120 sãmbyhyhára ikatu haguã opa rupi hetã oñesãmbyhy porã.  Umi 120 ári omoĩ jey mbohapy ohecha haguã mbaʼéichapa haʼe kuéra oisãmbyhy, ha ani haguã okañy mbaʼeve mburuvicha guasu mbaʼéva.  Peteĩ umíva Daniel vaekue. Pyaʼe ojecha kuaa haʼe oisãmbyhy porãveha opavavégui ha upévare mburuvicha guasu oguereko iñakãme omoĩvo chupe opavave ári.  Umi hapicha mburuvicha kuéra katu oheka upérõ omoĩ vai haguã chupe.Daniel niko kuimbaʼe joheipyre, ha ndojuhúi hikuái mbaʼeve heʼi vaerã hese.  Opáichavo ohekave hikuái moõ guiopa ikatúne omoĩ vai chupe, ha ojuhu ikatuha irreligion guio.  Upévare oho hikuái oñemongeta mburuvicha guasu Darío ndive, ha heʼi chupe: —Tereikovéke opa ára ore ruvicha guasu!  Ore mburuvicháva guive ne retãme roĩva, roñemoĩ peteĩ ñeʼẽme. Roipota remoĩ kuatiáre ha tojejapo ipype heʼívante. Teʼi kóicha: “Ko ára guive oñemoĩ 30 ára pukukue, ha oĩ ramo peteĩnte jepe oñemboʼéva oime raẽichagua tupãme térã yvypórape, ndahaʼéiva che, upéva toñemombo león kuérape hembiʼurã”.  Rojerure ndéve, ore ruvicha, remoĩ haguã nde réra pe kuatiáre ani haguã oñemoambue térã ojeheja rei, médo ha pérsa kuéra léi niko péicha.   Ha mburuvicha guasu Darío omoĩ héra pe kuatiáre.   Daniel oikuaa vove mburuvicha guasu omoĩ hague héra pe kuatiáre, oho hógape, oipeʼa ikoty rovetã omaʼẽva Jerusalén gotyo  ha oñesũ oñemboʼe ha omombaʼe guasu haguã Tupãme. Haʼe oñemboʼéva voínte péicha ára koʼẽre mbohapy jey.   Upérõ umi kuimbaʼe oho oike Daniel rógape, ha ojuhu chupe omombaʼe guasu ha oñemboʼe jave hína Tupãme.  Pyaʼe oho hikuái mburuvicha guasu rendápe ha omomanduʼa chupe upe kuatiáre heʼívape, ha heʼi chupe: —Nde, ore ruvicha guasu, remoĩ kuri nde réra kuatiáre ojeʼehápe upe oñemboʼéva oime raẽichagua tupãme térã yvypóra, ndahaʼéiva nde, koʼã 30 ára jave, oñemombotaha león rembiʼurã. Nda upéichaipa hína? —Upeichaite, —heʼi mburuvicha guasu—, ha ipype heʼíva ojejapo vaerã, médo ha pérsa kuéra léi niko péicha ha ndaikatúi jeheja rei.   Upépe haʼe kuéra heʼi chupe: —Daniel, Judágui ojegueru vaekue tembiguáirõ, na nde apói voi mbaʼeve ramo, ore ruvicha guasu. Haʼe ndojepyʼapýi ete voi pe erévare nde kuatiápe. Rohecha chupe oñemboʼe ramo mbohapy jey peteĩ árape.   Ohendúvo upéva, mburuvicha guasu ndovyʼái ha oheka mbaʼéichapa oguenohẽvo Daniélpe jejopy vaígui. Kuarahy reike peve ojapo ikatumíva ani haguã Daniélpe hoʼa vai.  Umi karai katu ou jey hendápe ha heʼi chupe: —Nde, ore ruvicha guasu, reikuaa porã médo ha pérsa kuéra léipe heʼíva, ha mburuvicha guasu omoĩ haguépe héra, ndaikatuiha ojeheja rei.   Upémarõ mburuvicha guasu omondo Daniel píari ha oityka chupe león kuápe, hembiʼurã. Oitykuetévoma chupe hikuái, mburuvicha guasu heʼi Daniélpe: —Tupã nde Jára, toĩ ne ndive. Rejeroviágui hese, nderekyhyjéi rejapo haguã haʼe oipotáva.   Oity rire hikuái Daniélpe upe león kuápe, omboty pe ijuru peteĩ ita guasúpe. Upéi karai mburuvicha guasu oheja hese ikuãirũmbore ha ambue mburuvicha kuéra kuãirũmbore ani haguã avave oguenohẽse Daniélpe.  Upéi mburuvicha guasu oho hóga guasúpe. Hoʼuʼỹ rehe mbaʼeve ha ohenoikaʼỹ rehe umi ikuña oñeno oke haguã jepiguáicha, ha ndaikatúi oke upe pyharépe.  Koʼẽtĩ jave opuʼã ha pyaʼe oho pe león kuápe.  Oñemoaguĩvo upégui, ohenói Daniélpe ha haʼete vaicha ku iñeʼẽ iñapokytãva ijahyʼópe. Osapukái ha heʼi: —Daniel, Tupã oikovéva rembiguái! Tupã piko ndepeʼa raʼe umi león rãinguágui? Nde niko chupénte voi remombaʼe.   Ha Daniel heʼi chupe: —Tereikovéke opa ára, che ruvicha guasu!  Tupã ombou hemimbou ha haʼe omboty umi león juru  ani haguã ojapo che rehe mbaʼeve. Tupã niko oikuaa ndajapói hague nde rehe mbaʼeve ivaíva, che ruvicha guasu.   Upévo mburuvicha guasu tuicha ovyʼa ha oguenohẽka Daniélpe león kuágui. Oñerenohẽ rire, ohecha hese hikuái ndojehúi hague chupe mbaʼeve ojerovia haguére Tupã Ijárare.  Upéi mburuvicha guasu oityka pe león kuápe umi Daniélpe omoĩ vai vaekue, hembireko ha itaʼýra kuéra reheve. Oguahẽ mboyve huguápe voi umi león oipeheʼã ha omokõma katu chupe kuéra.   Upéi mburuvicha guasu Darío omondo ikuatia ñeʼẽ opa tetã yvy ári guápe peteĩ-teĩme iñeʼẽ teépe, ha heʼi kóicha chupe kuéra: —Aipota peiko porã ha pende pyʼa guapy joa,  ha aipota avei opa rupiete ko che retã guasúpe oñemombaʼe guasu ha oñeñakãity Tupã Daniel Járape. “Haʼe niko hína Tupã oikovéva, ha oikóva opa ára. Haʼe oporosãmbyhyhápe noñehundi moʼãi, ha ipokatu ndopa moʼãi arakaʼeve.   Haʼe oporopeʼa jejopy vaígui, ha oporomosãso. Ojapo mbaʼe hechapyrãva, yvágape ha yvy ári. Haʼe oipeʼa Daniélpe, umi león rãinguágui.”   Peteĩ áño Belsasar oisãmbyhy rire mburuvicha guasúrõ tetã Babilonia, peteĩ pyharépe Daniel ohecha ikepegua. Opáy rire ohai kuatiáre umi mbaʼe ohecháva iképe. Kóicha oñepyrũ pe ohecha vaekue.   “Ahecha yvytu oipeju ramo irundy henda guio ha ombopochy umi yguasu.  Añemboja peteĩ umi oñemboʼýva rendápe ha aporandu chupe mbaʼépa heʼise umi mbaʼe ahecháva. Haʼe heʼi chéve:  Umi irundy tymba tuichaitéva niko irundy mburuvicha guasu opuʼãtava oisãmbyhy opaite tetã nguéra.  Upéi katu upéva ohasáta Tupã yvatetegua retã guápe ha haʼe kuéra oporosãmbyhýta opa árape guarã.   Che aikuaase mbaʼépa oiko pe tymba irundyhágui, ndojoguáiva umi ambuépe ha tuicha ñane mongyhyjéva. Umi hãi niko fiérro ha umi ipyapẽ katu vrónse. Opa mbaʼe hoʼúva omopururũ, ha hembýva rehe opyrũ, ombopepa.  Umi 10 hatĩ nguéra, umíva 10 mburuvicha guasu hína, ko tetã oisãmbyhýtava. Umíva rire ojupíta ambue, ndojogua moʼãiva umi tenonde guápe, ha omonguʼítava mbohapyve mburuvicha guasu hembývape.   Tupã yvatetegua rehe ojahéita, ha ojukáta ohóvo hetã guápe. Ha Tupã rembiapoukapy ohaʼãta oipeʼa, avei arete kuéra. Tupã retãgua oĩta ipo guýpe, mbohapy áño imédio pukukue.   Haʼe katu oñembojovakéta, chugui ojepeʼáta ipokatu, ha oñehundi etéta.   Opaite tetã, ipokatu ha imimbipa reheve opaite yvy jerekuévo, Tupã yvatetegua  retã guápe oñemeʼẽta. Haʼe kuéra oporosãmbyhýta opa ára, ha mayma tetãgua ko yvy ári, haʼe kuéra heʼívante ojapóta.’   Ápe opa ko amombeʼúva. Che, Daniel, tuicha akyhyje ha apyta che resaʼyju. Ha avavépe namombeʼúi mbaʼeve.” Áño mbohapyha ojupi haguépe Belsasar mburuvicha guasúrõ, che, Daniel, ahecha jey ambue mbaʼe che képe.  Ahecha aja koʼã mbaʼe, haʼetéku aiméva táva Súsape, tetã hérava Elámpe. Che képe aime vaicha ysyry Ulai rembeʼýpe.  Amaʼẽ mombyry ha ahecha peteĩ ovecha mácho oñemboʼýva pe y rembeʼýpe. Mokõi ahecha hatĩ, ha ipuku-puku. Ahecha pe osẽ ramovéva ipukuveha pe itujavévagui.  Ahecha mbaʼéichapa pe ovecha mácho ombeti ha ombeti. Ñepyrũrã kuarahy reike gotyo, upéi katu yvate gotyo, ha yvy gotyo. Ndaipóri mymba ikatúva oñemoĩ hese térã ojehekýi chugui. Haʼe ojapo ojaposéva ha oñemombareteve ohóvo.   Koʼã mbaʼe ambojere aja che akãme, ahecha sapyʼa peteĩ kavara mácho ouha kuarahy reike guio. Ahecha hatã oñani oúvo, ha haʼetéku nopyrũiva voi yvýre. Ko kavara mácho peteĩnte hatĩ. Tuicha pe hatĩ ha osẽ hesa paʼũme.  Oguahẽvo oĩháme pe ovecha mácho hatĩ mokõiva oñemboʼýva ysyry rembeʼýpe, hatã ombeti hese.  Ahecha mbaʼéichapa opa ipochykuépe ojeity pe ovecha mácho rehe ha omopẽ chugui mokõive hatĩ. Pe ovecha opyta ikangypaite. Upéi pe kavara oity chupe yvýre, opyrũmba hese ha avave nosẽi oipytyvõ pe ovecha máchope.   Pe kavara mácho oñemombareteve ohóvo. Pe imbareteve jave hína opẽ sapyʼa upe hatĩ ha hendaguépe osẽ irundy, omaʼẽva irundy yvytu oipejuha guio.  Peteĩva umi hatĩgui osẽ jey peteĩ michĩvéva, okakuaáva yvy gotyo, kuarahy resẽ gotyo ha Yvy Maraneʼỹ  gotyo.  Okakuaa ha imbarete voi ha oñemoĩ umi yvága peguáre. Heta umívape ha mbyja  kuéra oity yvýre ha opyrũmba hese.  Oñembotuicha voi ha opuʼã umi yvagapegua ruvicháre. Ndohejavéi oiko mymbajuka  opa árape ojejapóva, ha omomarã pe tupao.  Upéi ñañágui rei omohenda iñorãirõhára rekoha pe tupao opuʼã haguépe, ha oity yvýre añetegua. Ojapo ojaposéva ha opa mbaʼépe osẽ porã.   Upéi ahendu peteĩ Tupã remimbou oporandu ramo ambue Tupã temimboúpe: “Arakaʼe peve piko jahecháta mbaʼe vai, jahecha rangue altar ári mymbajuka opa árape ojejapo vaerã? Arakaʼe peve piko jahecháta mbaʼéichapa tupaóre, ha Tupãre ojeroviáva rehe oñepyrũmba ramo?”  Ha heʼi chupe pe ambue: Kóva jahecháta 2.300 ára javeve. Upe rire ae, tupao oñemopuʼã pyahu jeýta.   Che, Daniel, ambojere che akãme koʼã mbaʼe aikuaa haguã mbaʼépa heʼise. Upeichaháguinte, ahecha sapyʼa oñemboʼýva che renondépe peteĩ kuimbaʼépe ojoguáva.  Ha ahendu peteĩ kuimbaʼe oñeʼẽva ysyry Uláigui, ha heʼíva: “Gabriel, emombeʼumi pe kuimbaʼépe mbaʼépa heʼise pe ohecháva.”   Upérõ Gabriel oñemboja che rendápe. Ha oguahẽvo che ypýpe, akyhyjégui ajayvy amboja peve che syva yvýre. Haʼe heʼi chéve: “Nde yvypóra, koʼã mbaʼérecháva ára paha rehegua hína.”   Haʼe oñeʼẽ aja chéve, hoʼa che rehe pytũ ha haʼa yvýpe. Haʼe katu ipojái che rehe ha che mopuʼã jey pe añemboʼy haguépe.  Upéi heʼi chéve: “Amombeʼúta ndéve mbaʼépa ojehúta oguahẽ vove Tupã pochy opaha ára. Koʼã mbaʼérecháva niko ára paha rehegua hína.”   Pe ovecha mácho rehecha vaekue hatĩ mokõiva, umi hatĩ mburuvicha guasu Media ha Persia pegua hína.  Upe rire, che Daniel, añeñanduʼi. Che kangypaite ha heta ára che rasy. Upéi katu apuʼã ha eñepyrũ jey che rembiapo mburuvicha guasu che moĩ haguépe. Che pyʼapy umi mbaʼe ahecha vaekue, ndaipýi ha naiñakãi niko chéve. Darío, Asuero raʼy, médo kuérava, oisãmbyhy caldéo kuéra retã,  ha peteĩ áño haʼe ojupi haguépe mburuvicha guasúrõ, aheka maranduhára Jeremías kuatiápe jahecha upépepa heʼi mboy áño Jerusalén opyta vaerã itapere. Ha ajuhu heʼiha 70 áño péicha opyta vaerãha.  Upépe añemboʼe Tupã Ñandejárape ha amoguahẽ chupe che mbaʼe jerure. Ndaʼuvéi mbaʼeve, añemonde ao vosakuépe ha aguapy tanimbu apytépe.  Kóicha añemboʼe Tupã che Járape: —Tupã che Jára, nde tuicha ha ne mbaretéva, rejapóva katuete upe eréva ha rehechauka ne mborayhu umi nde rayhúvape ha ojapóva ne rembiapoukapy.  Rojapo niko ivaíva, ore reko aña, roiko ore manduʼãʼỹ rehe nde rehe. Ropuʼã nde rehe ha romboyke ne rembiapoukapy.  Norohenduséi vaekue ne rembiguái kuéra maranduhárape, oñeʼẽ vaekue nde rérape ore ruvicha guasu kuéra, ore myakãhára kuéra, ore ru kuéra ypykuépe, ha opa Israel guápe.  Nde niko ore Jára nde reko joja. Ore katu, judío kuéra maymáva, ñemotĩ roʼu koʼágã. Peteĩcha roñemotĩ, Jerusalén ha ambue Israelgua, aguĩ térã mombyry roikóva umi tetã nde ore mosarambi hague rupi, ropuʼã haguére nde rehe.  Ore, ore Jára, ñemotĩ roʼu, ha upéicha avei ore ruvicha guasu kuéra, ore myakãhára kuéra ha ore ru kuéra ypykue ore rembiapo vai haguére nde renondépe.  Nde Tupã ore Jára, opa ára reiporiahurereko ha reheja reíva opavavépe hembiapo vai. Ore katu ropuʼã nde rehe,  ha norohenduséi vaekue ne ñeʼẽ remeʼẽ vaekue oréve ne rembiguái, maranduhára kuéra rupi.  Opavave Israelgua omboyke ne rembiapoukapy ha ndojaposéi ne rembipota. Upévare, hoʼa ore ári opa jeharu oĩva ne rembiguái Moisés  kuatia ñeʼẽme, ore rembiapo vai haguére ne renondépe.  Nde remboúvo oréve mbaʼe vai ndetuicháva, rejapo upe ere vaekue rejapotaha ore rehe ha ore ruvicha kuérare. Arakaʼeve ndojehecháiva yvy ári upe nde rejapo haguéicha Jerusalén rehe.  Opa koʼã mbaʼe ou ore ári ojehai haguéicha Moisés kuatia ñeʼẽme. Ore katu ndorohekái nde rape, Tupã ore Jára. Ndorohejaséi ore rembiapo vai nde pochy jera haguã ore ndive ha rehechauka haguã oréve ne mborayhu opaʼỹva.  Upévare ore Jára, reiporavo ha rembou ore ári ko mbaʼe vai. Tupã ore Jára, nde niko nde reko joja opa mbaʼe rejapóvape. Ore katu ndoroikuaaséi vaekue mbaʼeve nde hegui.   Koʼágã katu, Tupã ore Jára, ore rojapo ivaíva ha rojaʼyvere ne ndive. Nde rehechauka vaekue oréve nde pokatu Egíptogui ore renohẽvo, ha upéva rejapóvo ne rerakuã mombyry vaekue upe guive koʼagãite peve.  Tupã, ore roikuaa ne pyʼa porãha. Emboykéna Jerusaléngui nde pochy ipohýi rasáva. Upéva niko nde táva ha ipype oĩ nde yvyty marangatu. Opa tetã ambuegua opukapa Jerusalén rehe ha oñembohory ore rehe, oré ore rembiapo vai haguére ore ru kuéra ypykuéicha.  Tupã che Jára, ehendu kena ko che ñemboʼe ha che mbaʼe jerure, che niko ne rembiguái hína. Nde réra rehehápe Tupã, nderehechái piko mbaʼeichaitépa opyta ñambyasy haguãicha nde tupao?  Tupã che Jára, ehendu ha ejapysaka kena che rehe. Eipeʼa umi nde resa ha ehecha mbaʼéichapa ropyta vai, ore ha pe táva nde rérape oñehenóiva. Ndéve roñemboʼe, ndahaʼéi opa rojapóva oĩgui hekopete, nahániri. Nde rehénte rojerovia, tuichágui nde poriahurereko.   Ore Jára, ejapysaka kena ore rehe. Ore Jára, eheja reína oréve ore rembiapo vaikue. Ore Jára, ore rendu kena ha eju ore pytyvõ. Nde táva ha ne retãgua nde rérape oñehenóiva, ha nde jehe voi, Tupã ore Jára, pyaʼe eju ore pytyvõ.   Añemboʼe gueteri hína, amombeʼúvo Tupã Ñandejárape che angaipa ha Israelgua angaipa, ha ajerurévo chupe ijyvyty marangatúre.  Upe jave Gabriel,  pe ojechauka vaekue chéve ahecha ramo guare che kepegua ypykue, oveve oúvo che aimeháme. Upéva ojehu kaʼaru oñekuaveʼẽta jave hína Tupãme mymbajuka  kaʼarugua.  Oguahẽvo che rendápe heʼi chéve: —Daniel, aju ne rendápe amombeʼu haguã ndéve mbaʼépa heʼise koʼã mbaʼe.  Reñepyrũvo reñemboʼe, Tupã ojapysaka nde rehe ha ne rendu. Che aju aikuaauka haguã ndéve, haʼe nde poravógui. Ejapysaka porãke reikuaa haguã mbaʼépa heʼise pe rehecha vaekue.   Ohasáta 70 semána, ne retãme ha nde táva marangatúpe, opa haguã ñepuʼã ha angaipa, ojeheja rei haguã angaipa, ha oĩ haguã teko joja opa árape guarã. Upe rire ae oikóta pe rehecha vaekue, ha pe marandu oguahẽ vaekue ndéve, Upévo ojeporavóta pe imarangatúva.   Eikuaa porãke kóva: Tupã heʼi ypy guive oñembopyahu ha oñemopuʼã jeytaha Jerusalén, oguahẽ meve Tupã rembiporavo, ohasáta 62 semána. Koʼã árape oñemopuʼã jeýta Jerusalén, ogyke ha tape kuéra oñemyatyrõta, ha tuicha ojeiko asýta upe jave.   Umi 62 semána ohasa rire, Tupã rembiporavo ojejukáta. Oguahẽta Jerusalénpe peteĩ mburuvicha iñorãirõhára reheve ha ohundíta pe táva ha tupao. Ára paha oguahẽta y oguahẽháicha, ojahoʼipáva opa mbaʼe. Ipahaite peve oikóta ñorãirõ ha opa mbaʼe oñehundíta, ojeʼe haguéichama oikotaha.   Peteĩ semanave aja, hetápe omeʼẽta iñeʼẽ, ha pe semána mbyte rupi katu, ojokopáta ani haguã ojejapo mymbajuka ha mbaʼe kuaveʼẽ. Omoĩta altar ári taʼãnga ahẽ, ha upépe oĩta oñehundi peve koʼã mbaʼe apohare ojeʼéma haguéicha oikotaha. Upérõ Ñandejára heʼi chéve: “Eikytĩ mokõi ita pehẽngue umi tenondere guaréicha ha ejapo hyrurã yvyrágui. Upéi ejupi heseve che rendápe yvyty ruʼãme,  Upéi heʼi chéve aguejy haguã ha poisãmbyhy peike haguã pe yvýpe haʼe heʼi vaekue pende ru kuéra ypykuépe omeʼẽtaha peẽme.   Pehendu peẽ Israel ñemoñare ko haʼéva peẽme: Umi mbaʼe Ñandejára oipotáva pejapo, koʼãva hína: Pemombaʼe guasu chupe ha pejapo opa mbaʼe haʼe heʼíva, pehayhu chupe, peiko haʼe oipotaháicha pende pyʼaite guive,  Pehecha kuaa koʼágã opa mbaʼe Tupã Ñandejára ojapo vaekue pende rehehápe ha pende raʼy kuéra ndohechái vaekue. Pehecha kuaáke ituichaha ha ipyapy mbareteha,  ha opa umi mbaʼe rechapyrã ojapo vaekue Egipto ruvicha guasu ha hetã tuichakuére.   Pehecha mbaʼéichapa Ñandejára ohundi Egipto pegua ñorãirõhára opa ikavaju ha ikárro kuéra reheve, omboyguy ramo guare chupe kuéra Yguasu Mar Rójope pene muña aja,  ha ndojekuaavéi hapykuere koʼágã peve.  Peikuaa opa mbaʼe ojapo vaekue pende rehehápe yvy ojeikoʼỹháme peguahẽ mboyve koʼápe.  Pene manduʼa ojapo vaekue rehe Rubén ñemoñare Eliab raʼy kuéra Datán ha Abiram rehe, yvy ojeka ramo guare iguýpe ha omokõ chupe kuéra, hogagua, hóga ha opa mbaʼe oguerekóva reheve, opa Israel ñemoñare rovake.   peikove puku haguã pe yvýpe, ýicha osyryhápe kamby ha eíra, Ñandejára heʼi vaekue omeʼẽtaha pende ru kuéra ypykue ha iñemoñarépe.  Pe yvy peiketahápe ndahaʼéi Egíptoicha, peiko haguépe ymave. Upépe, peñemitỹ rire tekotevẽ vaekue pembaʼapo heta peraha haguã y pende kokuépe, ani haguã pende kóga ipiru.  Pe yvy peiketahápe katu oguereko yvyty ha ñu heʼõ porãva oky hetágui.  Tupã Ñandejára oñangareko pe yvýre áño pukukue.   Péicharõ, pejapo hembiapoukapy ameʼẽva peẽme ko árape, pehayhu Tupã Ñandejárape ha pejapo hembipota pende pyʼaite guive.  Peheko mboʼe umívare pene mitã nguérape. Peñeʼẽ hese kuéra pende rógape ha tapére, peñenonguévo ha puʼãnguévo.  Pehai pende róga rokẽ horkon ha pende táva rokẽre.   Upérõ peẽ ha pende raʼy kuéra peikove pukúta pe yvýpe Tupã Ñandejára heʼi vaekue omeʼẽtaha pende ru ypykuépe. Peikóta upépe opa árape guarã ndopái aja yvy ha yvága.   Pejapo hekoitépe opa mbaʼe haʼe vaekue peẽme: Pehayhu Tupã Ñandejárape, pejapo opa mbaʼe haʼe heʼíva ha ani pejei hembipotágui.  Upérõ haʼe omosẽta opa tetã nguérape peẽ peguahẽvo ha peñemombaʼéta umi yvýre oguerekóva umi tetãgua hetave ha imbaretevéva pende hegui.  Opa yvy peẽ pepyrũháme pene mbaʼéta. Pende yvy ojepysóta yvy guio yvy ojeikoʼỹha guive, yvate gotyo yvyty Líbano peve ha kuarahy resẽ guio ysyry guasu Éufrates guive, kuarahy reike gotyo yguasu peve.  Mamo pehoha gotyo ko yvýpe, ndaipóri moʼãi avave pene mbohováiva,  Tupã Ñandejára omongyhyjétagui umi tetã ñemoñarépe pende hegui, heʼi haguéicha ojapo taha.   Ko árape amoĩ pene renondépe peiporavo haguã jehovasa térã jeharu.  Koʼã mokõi yvyty opyta Jordángui kuarahy reike gotyo cananéo yvýpe, oikóva ñúme táva Guilgal rovái, Moré yvyra máta ypýpe.  Peiméma pehasa haguãicha Jordán mboypýri peñemombaʼe haguã yvýre Tupã Ñandejára omeʼẽva peẽme. Peñemombaʼe rire hese ha pepyta upépe,  pene manduʼa pejapo haguã opa koʼã tembiapoukapy ameʼẽva peẽme ko árape. Koʼãva hína umi tembiapoukapy peẽ pejapo vaerã peikove aja pukukue pe yvýpe Tupã pende ru ypykue Jára omeʼẽtava peẽme. Pehendúke!  Tekotevẽ peikuaveʼẽ Ñandejára oiporavo haguépe, peteĩ umi ñemoñare apytégui. Upépe añoite peikuaveʼẽ vaerã pene mymba juka, mymbahapy  ha umi ambue mbaʼe kuaveʼẽ che haʼe vaekue peẽme.   Ikatu pejuka pende vaka ha ovecha kuéra ha peʼu soʼo mamo peikohápe. Peʼu peʼuseháicha. Opavave ikatu hoʼu, ipotĩva ha ipotĩʼỹva,  peʼu ramo guáicha guasu roʼo.  Pe oñemombaʼe guasuhápe opyta mombyry eterei ramo pende hegui, peʼuseha ára soʼo, ikatu pejuka umi vaka térã ovecha Tupã omeʼẽ vaekue peẽme ha peʼu pende rógape, haʼe haguéicha peẽme.  Oime raẽva, tahaʼe ipotĩva, tahaʼe ipotĩʼỹva, ikatu hoʼu pe soʼo peʼu ramo guáicha guasu roʼo.  Anínte peʼu huguy, pe hekove niko oĩ huguýpe ha ndapeʼúi vaerã hekove pe soʼo reheve.  Ani peʼu huguy, ýicha  uvei peñohẽ vaerã yvýre.  Ani peʼu huguy, oho porã haguã peẽme ha pende raʼy kuéra pende rire guápe, pejapóvo pe hekópe guáva Ñandejára renondépe.  Peraha oñemombaʼe guasuhápe pene mbaʼe kuaveʼẽ ha jopói peje vaekue pemeʼẽtaha Ñandejárape.  Peikuaveʼẽ upépe pene mymbahapy ha pene mymba juka ha peñohẽ huguy altar ári.  Pejapo hekoitépe opa mbaʼe haʼe vaekue peẽme, ha osẽ porãta peẽme ha pene ñemoñarépe opa mbaʼe, péicha ramo niko pejapóta hína pe hekópe guáva ha Tupã Ñandejárape ombovyʼáva.   Tupã Ñandejára ohundíta tetã nguéra peẽ peiketahápe peñemombaʼe haguã hese ha pepytatahápe.  Peteĩ maranduhára  térã mbaʼe rechahára  oĩva pende apytépe heʼi ramo ojapotaha mbaʼe rechapyrã,  ha ojapo ramo pe heʼi vaekue; upéi katu heʼi peẽme: “Oĩ hína tupã nguéra peẽ peikuaaʼỹva. Ñamombaʼe guasu chupe kuéra.”  Ani perovia pe heʼíva. Tupã Ñandejáranteko pene pyʼa raʼã hína, oikuaa porãségui añetehápepa pehayhu chupe pende pyʼaite guive.  Pehayhu Tupãme ha pemombaʼe guasu chupe. Pejapo hembiapoukapy. Chupe añónte pehayhu ha ani pemyengovia chupe.  Pejuka oime raẽ maranduhára térã mbaʼe rechahára heʼíva peẽme pepuʼã haguã Tupã rehe pene renohẽ vaekue Egíptogui, peiko haguépe tembiguái ramo, pene mombiaségui upe tapégui Tupã Ñandejára omoĩ vaekue peẽme. Péicha peipeʼáta ivaíva pende apytégui.   Peiko ramo umi távape Tupã Ñandejára omeʼẽtava peẽme, ikatu mbaʼe pehendu,  peteĩ kuimbaʼe ahẽ pene retã megua ombotavy hague itáva ñemoñarépe omombaʼe guasu haguã tupã nguéra peẽ peikuaaʼỹva.  Pehendu rire ko mbaʼe, peikuaa raẽ péichapa añete térãpa ojeʼente ha pejuhu ramo añeteha ko mbaʼe ivai etéva,  pejuka opa oikóva upe távape ha opa hymba kuéra avei, ha pehundi upe táva ha opa mbaʼe upépe oĩva.   Pembyaty opa mbaʼe oguereko vaekue upe pegua ha pejapo chugui aty guasu táva mbytépe. Upéi pehapy pe táva ha opa mbaʼe upépe oĩva, mbaʼe kuaveʼẽ  ramo Tupã Ñandejárape. Topyta hendaguépe tapere opa árape guarã ha ani oñemopuʼã jey arakaʼeve.  Ani peñongatu pene mbaʼerã mbaʼeve upépe guare. Upérõ Ñandejára opoíta ipochýgui ha ohechaukáta peẽme poriahurereko. Haʼe ipyʼa porãta pene ndive ha pene mbohetáta ojapóvo pende hegui tetã guasu, heʼi haguéicha pende ru kuéra ypykuépe,  Peẽ hína peteĩ tetã Tupã Ñandejára mbaʼéva. Upévare ani peikutu pende rete térã peñembosyva perõ pene pehẽngue manóre.   Peichaguaʼỹva katu ani peʼu, oiko ramo jepe ýpe. Pereko ipotĩʼỹva ramo.   Guyra kuéragui ikatu peʼu opa umi ipotĩva.  Pemboyke vaerã opa áño 10gui peteĩ opa mbaʼégui pende kokuépe guarégui.   Ou ramo guarã levíta kuéra ndaijyvy teéiva, térã mombyrygua oikóva pene retãme, térã tyreʼỹ, térã kuña iména manóva. Umíva ikatúta okaru chugui hyguãtã meve. Péicha Tupã Ñandejára pende rovasáta ha osẽ porãta peẽme opa mbaʼe pejapóva. Ohasa rire 7 áño reheja rei vaerã jepi nde rapichápe pe omyengovia vaerã ndéve.   Nde pojera ha eiporuka chupe upe haʼe oikotevẽva.   Ani avave heʼi: “Ndaiporukaséi chupe koʼágã, hiʼaguĩma niko hína pe áño ojeheja rei haguã pe ojeporuka vaekue.” Ani reheja peichagua temiandu ahẽ oike ne akãme. Ndereiporukaséi ramo nde rapichápe haʼe osapukáita Ñandejárape ha upe ramo kóva opytáta ndéve angaipa ramo.  Eiporuka chupe nde pyʼaite guive ha ani ne rakateʼỹ. Upérõ Tupã Ñandejára nde rovasáta ha osẽ porãta ndéve opa mbaʼe rejapóva.  Oĩtante voi katuete nde rapicha Israel ñemoñare imboriahu ha oikotevẽva,  upéva rehe haʼe ndéve: eipytyvõ chupe ha ani ne rakateʼỹ. Amoĩ ndéve ko tembiapoukapy: nde po jera vaerã nde rapicha oikotevẽva ha imboriahúva ndive, oĩva ne retãme.   Peteĩ ne retãgua, tahaʼe kuimbaʼe térã kuña, oñemeʼẽ ramo ndéve ne rembiguairã,  tekotevẽ repoi chugui ombaʼapo rire ndéve 6 áño. Oñepyrũvo pe áño 7, repoi vaerã chugui.  Heʼu umíva nde rogagua ndive opa áño revyʼávo Tupã Ñandejára renondépe oñemombaʼe guasuhápe chupe.  Ha umi ne rymba hetyma karẽ ramo térã hesatũ ramo térã nahesãi porãi ramo, ani reikuaveʼẽ Tupã Ñandejárape.  Ikatu reʼu nde rógape. Opavave ikatu hoʼu upéva, ipotĩva ha ipotĩʼỹva, hoʼuháicha guasu kuña térã guasu mácho.  Ha ani reʼu huguy. Ýicha uvei eñohẽ yvýre. Pemombaʼe guasu Tupã Ñandejárape pembyaretévo Páskua  mes héravape Abib. Peteĩ pyharépe pe méspe haʼe pene renohẽ vaekue Egíptogui.  ha upérõ pembyarete umi Semána  ha pemomorã Tupã Ñandejárape perahávo chupe perahaséva upe pemonoʼõ vaekuégui Tupã Ñandejára omeʼẽ heta haguéicha peẽme.  Pevyʼa oñondivepa Ñandejára renondépe oñemombaʼe guasuhápe Ñandejára, pende raʼy, pende rajy, pene rembiguái kuimbaʼéva ha kuñáva, levíta, mombyrygua, tyreʼỹ ha kuña iména manóva ndive oikóva pende távape.  Pejapo koʼã tembiapoukapy ha ani pende resarái peiko hague Egíptope tembiguái ramo.   Pemonoʼõmba rire pende trígo ha peñamimba rire pende parralʼa, pembyarete Enramadaguy  7 ára pukukue.  Peteĩ-teĩ toikuaveʼẽ Ñandejára omeʼẽ heta haguéicha chupe.   Pemoingóke mbojovakehára ha ambue mburuvicha kuéra peteĩ-teĩ távape, Tupã Ñandejára omeʼẽtava peẽme. Koʼã kuimbaʼe tekotevẽ oporombojovake ombojeroviajuavyʼỹ rehe avavépe.  Ha ani pemopuʼã mbaʼeveichagua ita ñemboʼy tupã nguérape,  cháke umíva ombopochy hína Tupã Ñandejárape. Ani pemymbajuka  Tupã Ñandejárape guarã vaka térã ovecha imarãva. Cháke upéva ombopochy hína chupe.   ha omombaʼe guasu tupã nguérape, térã kuarahy térã jasy térã mbyja kuéra, ndojapóivo mbaʼeve ramo Tupã Ñandejára rembiapoukapy,  peikuaa porã raẽ péichapa añete térãpa ojeʼente. Añete ramo ojehu hague Israélpe pe mbaʼe ivai etéva,  Peraha pe mbaʼe apoharépe táva rokẽme ha upépe pejapi chupe itápe pejuka peve.   Opáichavo, ojejuka haguã tekotevẽ oĩ mokõi térã mbohapy mbaʼe rechahare. Oĩ ramo peteĩnte ndaikatúi ojejuka.   Umi mbaʼe rechahare raẽvete tojapi chupe itápe ha upéi opavave tojapi chupe ojuka peve. Péicha pejeíta pe mbaʼe vai po guýgui.   Oĩ ramo mbojovakehára ndaikatúiva heʼi ojápa térã nahániri peteĩ tapicháre angaipa, térã imbaʼépa peteĩ yvy térã na imbaʼéi, oporojukápa raʼe, oporonupãpa raʼe, ha mbaʼe umichagua, péicha ramo tapeho peteĩ távape oñemombaʼe guasuhápe Ñandejára,  Peiporavo pende ruvicha guasurã peteĩ kuimbaʼe Ñandejára oiporavo vaekue avei. Upéva vaerã peteĩ pene retãguára. Ani peiporavo peteĩ mombyry ñemoñarépe.  Ani oipota pende ruvicha guasu heta eterei kavaju ñorãirõme  guarã. Ani omondo Israel ñemoñarépe Egíptope ojoguávo kavaju. Ñandejára niko heʼíma Israel ñemoñare ndoho moʼã veimaha Egíptope arakaʼeve.  Ani hembireko heta  pende ruvicha guasu, cháke umíva omombíane chupe Ñandejára rapégui, ha ani avei oguereko heta eterei óro ha pláta.   Oiko vove mburuvicha guasúrõ, ojehai vaerã chupe guarã Ñandejára rembiapoukapy, oĩva pe kuatiápe oñongatúva paʼi levíta kuéra.  Noñemeʼẽi chupe kuéra yvy, hetã ñemoñarépe oñemeʼẽháicha. Ñandejára voi hína imbaʼerã, haʼe heʼi haguéicha.   Ojejuka ramo vaka térã ovecha Ñandejárape guarã, imbaʼerã hína koʼãva: ilómo, hañykã ha ipyʼakue.  ha upépe ikatúta oikuaveʼẽ Ñandejárape levíta kuéra upépe guáicha.  Toñemeʼẽ avei chupe pe tembiʼu retakue oñemeʼẽva paʼi kuérape ha ta imbaʼe avei pe itúva oheja vaekue chupe.   Peikévo pe yvýpe Tupã Ñandejára omeʼẽtava peẽme, ani pejapo umi mbaʼe nde vaipa jepéva ojapóva umi tetãgua oikóva upépe.  Peteĩ kuimbaʼe ojuka ramo ojaposeʼỹ rehe peteĩ hapichápe oiko vaiʼỹ vaekue ndive, ikatu okañy peteĩ umi távape ha oiko upépe kyhyjeʼỹre.  upérõ pe táva ruvicha haʼe oikohápe tomondo ipiári pe okañy haguépe ha tomeʼẽ pe ojejukáva pehẽngue kuérape omyengovia haguã chupe oporojuka haguére ha tojuka hikuái chupe.  Ani peiporiahurereko chupe. Pemopotĩ Israel porojukakuégui oho porã haguã peẽme.   Ani perova pende yvy yke rehegua póste,  oñemoĩ vaekue iñepyrũ guive pe yvýpe Tupã Ñandejára omeʼẽva peẽme.   Oĩ ramo ombojáva hapicha rehe ojapo hague peteĩ mbaʼe ivaíva,  mokõive tojereraha peteĩ távape oñemombaʼe guasuhápe Ñandejára ha tombojovake chupe kuéra paʼi ha mbojovakehára pepegua.  Mbojovakehára tomaʼẽ porã pe mbaʼe oĩvare ha ojuhu ramo pe kuimbaʼe omboja rei hague hapicha Israel ñemoñare rehe pe ojapoʼỹ vaekue,  teʼi ojejapo haguã hese pe ojejapo vaerã moʼã hapicha rehe haʼe omombeʼu japu vaekuépe. Péicha pepytáta pene potĩ pe iñañanguégui.   Upérõ umi ohendúva pe oiko vaekue, okyhyjéta ojapo haguã peteĩ mbaʼe peichagua ivai etéva.  Koʼãichahápe ani peiporiahurereko avavépe: toiko jejuka, jejuka rekovia. Jehesaʼo, jehesaʼo rekovia. Ñehãiʼo, ñehãiʼo rekovia.  Ñepokytĩ, ñepokytĩ rekovia. Ha ñepykytĩ, ñepykytĩ rekovia. Koʼãva hína umi ñeʼẽ Moisés heʼi vaekue Israel ñemoñarépe, haʼe kuéra oĩ ramo yvy ojeikoʼỹháme, Jordángui kuarahy resẽ gotyo. Haʼe kuéra oĩ pe héravape Arabá, táva Suf rovái, koʼã táva paʼũme: peteĩ ijyképe oĩ Parán ha ambuépe Tófel, Labán, Haserot ha Dizahab.  Ojeguata 11 ára oñeguahẽ haguã yvyty Sinaígui Cadés-Barnéape ojehóvo yvyty Edom rape rupi.  Áño 40hápe, ára peteĩha, mes 11hápe, Moisés oñeʼẽ Israel ñemoñarépe Ñandejára heʼi haguéicha chupe.  Kóva ojehu ipuʼaka rire amorréo  ruvicha guasu Sihón rehe oikóva táva hérava Hesbónpe ha táva Basán  pegua ruvicha guasúpe hérava Og. Upéva oguereko avei hóga guasu táva kuérape hérava Astarot ha Edrei.  Israel ñemoñare oĩ aja Jordángui kuarahy resẽ gotyo, Moab retãme, Moisés oñepyrũ vaekue oheko mboʼe Israel ñemoñarépe Tupã rembiapoukapýre. Haʼe heʼi:   —Ñaĩ ramo guare yvyty Sinaípe, Tupã heʼi vaekue ñandéve: “Pende aremi kuri ko yvytýpe.  Tupã Ñandejára pene mbohetáma mbyjaita yvágape guáicha.  Hángaʼu Tupã, pende ru kuéra ypykue Jára, pene mbohetaiteve ha pene mombarete, omeʼẽ haguéicha iñeʼẽ ojapo taha!  Che katu ndaikatúi araha cheño ko mbaʼe pohýi che apére, pombojovakévo pejoavy ramo pende rapicha ndive.  Peiporavo kuimbaʼe iñarandúva, imbaʼe recha kuaa ha ikatupyrýva peteĩ-teĩ ñemoñare guágui, ha amoĩta chupe kuéra oñangareko haguã pende rehe.   Peẽ avei pehecha kuaa vaekue upéva iporã taha.  Ha pejévo pe ojejapo vaerã, ani pembojerovia joavy chupe kuéra, tahaʼe tapicha mboriahu, tahaʼe karai poguasu, ha ani pekyhyje avaveichaguágui. Pe peẽ pejévako ou Tupãgui hína. Oĩ ramo peteĩ mbaʼe hasýva peẽme, peru chéve, taʼe che pe ojejapo vaerã.  Upérõ poheko mboʼe vaekue opa mbaʼe pejapo vaerãre.   Ñasẽ Horébgui ha jaguata pe yvy ojeikoʼỹha rupi amorréo retã gotyo ñaguahẽ meve Cadés-Barnéape.  Haʼete ku iporãva ojejapo pejéva ha upérõ aiporavo 12 kuimbaʼe peteĩ-teĩ ñemoñare apytégui.  Peñepyrũ peñeʼẽ ngururu oñondive ha pejahéi Ñandejára rehe pejévo: “Ñandejára ndaijaʼéi ñande rehe. Ñane renohẽ Egíptogui ha ñande reru koʼápe ñane meʼẽ amorréo pópe, haʼe kuéra ñande juka haguã.  Aníke jaha upépe. Umi kuimbaʼe ñamondo vaekue heʼi kuimbaʼe kuéra pepegua imbareteve ha ijyvateveha ñande hegui ha itáva kuéra oñemongoraha tápiape oguahẽva yvága peve. Ohecha hikuái upépe kuimbaʼe ijyvate etereíva!   Che katu haʼe vaekue peẽme: ‘Ani pekyhyje chugui kuéra.  “Avavete pende apytégui, peẽ ñemoñare ahẽ, ndapeike moʼãi pe yvy porãme, ameʼẽ vaekue pende ru kuéra ypykuépe.   Caleb Jefuné raʼy añoite oikéta. Haʼe ojerovia che rehe ha ameʼẽta chupe ha iñemoñare kuérape pe yvy haʼe oho vaekue ohecha.”   Chéve jepe peẽ che mokangy vaekue ha upéva rehe Ñandejára ipochy che ndive ha heʼi chéve: “Ha nde avei Moisés ndereike moʼãi pe yvýpe.  Ñandejára katu heʼi chéve: “Ere chupe kuéra ani haguã osẽ oñorãirõ, cháke che naĩ moʼãi hendive kuéra ha umi amorréo ojukapáta chupe kuéra.  Che haʼe peẽme pe Ñandejára heʼíva ha ndapeikuaaséi mbaʼeve. Pepuʼã hese ha pene akã kuchúgui pesẽ pejupi yvytýpe peñorãirõ haguã.  Upérõ amorréo kuéra oikóva upépe ojeity pende ári kavichuʼi pochýicha. Pene mboguevi, pene muña Hormá peve ha pene rundi ete vaekue Edómpe.  Upérõ pesapukái Ñandejárape pene pytyvõ haguã, haʼe katu na pene rendúi ha ndojepyʼapýi ete voi pende rehe.  Upévare peẽ pepyta are eterei vaekue Cadéspe.” Pesẽvo peñorãirõ haguã, pehecha ramo ou ikavaju kuéra, ikárro ha hetaveha pende hegui umi oúva peẽme, ani pekyhyje. Oĩ hína pene ndive Tupã Ñandejára pene renohẽ vaekue Egíptogui.  Pene moguahẽ ramo, topyta hikuái pene rembiguái ramo ha tombaʼapo peẽme guarã.  Ha umi kuimbaʼe pe táva pegua noñemeʼẽséi ramo ha oñorãirõse, pemongora itáva ha upéicha pendyry hese.  Tupã Ñandejára omeʼẽvo peẽme pe táva, peike pejukávo opa kuimbaʼe.  Kuña, mitã, mymba upépe oĩva ha opa imbaʼéva topyta peẽme pene mbaʼerã. Tupã omeʼẽ hína umíva peẽme.  Pejapo upéicha táva opaichagua rehe mombyry oĩva peimehágui.   Ha umi táva oĩva opa umi tetãme Tupã Ñandejára omeʼẽva peẽme pene mbaʼerã, upépe peikévo pejuka opavavépe, ani peheja avave oikove.  Pehundipaite mbaʼe kuaveʼẽ ramo Ñandejárape guarã opa hitíta, amorréo, cananéo, ferezéo, hevéo ha jebuséo heʼi haguéicha peẽme.  Pejuka umíva ani haʼe kuéra pene moñuhã pene mopuʼãvo Ñandejára rehe. Cháke ojapoukáne avei peẽme opa umi mbaʼe ivai etéva ojapóva itupã nguérape guarã.   Ha pemongora ramo umi itáva peñemombaʼe haguã hese kuéra, ani peity umi yva máta, ipuku ramo jepe upe ñemongora. Peʼu hiʼa ha ani peity imáta. Umi yva máta niko ndahaʼéi kuimbaʼe pende rehe ijaʼeʼỹva, pehundi haguã umíva.  umi mburuvicha ha mbojovakehára toñemboja upépe ha tohaʼã mboy métropa oĩ pe teʼõnguégui opa umi táva oĩva ijypýpe.  Táva hiʼaguĩvéva ruvicha kuéra toiporavo tóro raʼy neʼĩrava oñemombaʼapo.  Ysyry ndahypáiva rembeʼýpe, noñeñotỹi haguépe gueteri mbaʼeve, togueraha ha toajúra mopẽ.  Umi paʼi levíta toho avei upépe. Tupã Ñandejára niko oiporavo vaekue chupe kuéra hérape oporohovasa haguã ha, joavy oiko ramo, ojejapo haguã heʼíva haʼe kuéra.  Upe rire táva ruvicha kuéra tojepohéi pe tóro ojejukáva ári,  ha teʼi upéicha: “Ore ndorojukái pe kuimbaʼépe ha ndoroikuaái mávapa ojuka chupe.  Tupã Israel Jára, eheja rei kena koʼã ne retã ñemoñarépe renohẽ vaekue jejopy vaígui. Eheja rei kena oréve avei. Ani reity ore ári pe jejuka oikóva.  Ha pejapo ramo Ñandejára oipotaháicha ndoʼa moʼãi pende ári upe jejukakue.”   Oiko ramo ñorãirõ ha pende puʼaka ramo pende rovaigua rehe Tupã Ñandejára pene pytyvõgui,  rehecha ramo ijapytépe kuéra peteĩ kuña porã ha remendase hese rehayhúgui chupe,  eraha nde rógape ha emyakã perõ, toikytĩ ipyapẽ,  toipeʼa ijao ha tomonde ipyahúva. Ha topyta upépe mes pukukue toguerojaheʼo itúva ha isýpe. Upérõ ikatu reñeno hendive. Ndéta iména ha haʼéta ne rembireko.  Ha sapyʼa nderehayhuvéi ramo, eheja toho ohosehápe. Ndaikatúi remeʼẽ avavépe plátare, ha ndaikatúi avei rereko ne rembiguái ramo, remomarã vaekue niko chupe.   Peteĩ kuimbaʼe hembireko mokõi ha itaʼýrava mokõivégui, ohayhuve ramo peteĩme, ha upéva memby ndahaʼéi itaʼýra ypykue,  haʼe ombojaʼóvo imbaʼe ohejáva itaʼýra kuérape, ndaikatúi ombojeroviave hembireko ohayhuvéva membýpe, ha upévape omeʼẽ upe ijypykue mbaʼe rãnguéva.  Omeʼẽ joʼa vaerã ijypykuépe, upéva ningo pe osẽ ypy vaekue chugui, haʼe ipyahu ete ha imbaretepaite ramo guare, ha imbaʼerã hína upe taʼýra ypykue mbaʼerãva.   Oĩ ramo taʼýra ndojaposéiva voi itúva heʼíva oñenupãve ramo jepe,  itúva ha isy togueraha chupe táva ruvicha kuéra oporombojovakehápe.  Teʼi chupe kuéra: “Ko ore mitã nohenduséi voi ore ñeʼẽ, heko vai ha ikaʼu.”  Upérõ kuimbaʼe upe táva pegua tojapi chupe itápe ojuka peve. Péicha pehapoʼóta mbaʼe vai pende apytégui. Opa Israel ñemoñare upe mbaʼe ohendúvo tuicha okyhyjéta.   Nde rapicha Israel guágui okañy ramo ivaka térã ijovecha ha nde rejuhu, eraha chupe.  Rejuhu ramo guyra okurúva haitýpe, oĩva yvyra rakã rehe térã yvýpe, térã omongarúva iguyra raʼy, ani reraha pe guyra.  Guyra raʼy kuéra reraha kuaa, isy katu eheja toho, ikatu haguã reikove puku ha oho porã ndéve pe yvy Tupã Ñandejára ndéve omeʼẽtavape.   Remopuʼãvo nde róga pyahu, pe óga pepo ijape jojáva rembeʼy jerére emopuʼã korapy jere karape. Péicha rejapo ramo, nopẽ moʼãi nde rehe oĩ ramo hoʼáva pégui ha omano.   Nde parralty paʼũme ani reñotỹ mbaʼeve. Cháke pe parral ndahiʼái chéne ha ndoikói chéne pe reñotỹva.   Ani rejokua vúrro guéi ndive yvy rembojere haguã nde kokuépe.   Ani remonde ao ojejapóva líno ha ovecha raguégui.   Irundyve nde ao apy emyapokytã ha upéva embofléko.   Upéva ojehu ramo, pe kuñataĩ ru ha isy, oguerahávo pe menda ahoja ojáva hese tuguy ohechaukáva itajýra ikuñataĩ hague omenda ramo, ha oipysóvo pe táva pegua mbojovakeha renondépe kuéra,  itúva teʼi: “Che ameʼẽ vaekue che rajy pe kuimbaʼépe ha omenda hese. Ha ndohayhuvéigui hembirekópe,  koʼágã omoĩ vai chupe heʼívo hese: ‘Naikuñataĩri vaekue omenda ramo. Péina pene renondépe oĩ pe ohechaukáva ikuñataĩ hague omenda ramo. Upéva hína menda ahoja, pemaʼẽ tuguýre ojáva hese.  Pe táva pegua mburuvicha kuéra tombyepotika pe ména japúpe.’  Toipeʼa chugui 100 pláta pehẽngue omeʼẽ haguã hembireko rúpe, omoherakuãvaise moʼãgui kuñataĩ Israel ñemoñarépe. Pe ména toho ha toiko jey pe hembireko ndive ha topoiʼỹ chugui arakaʼeve.  Ha añete ramo pe ména heʼíva, mbaʼeve ndaipórigui ohechaukáva hembireko ikuñataĩ hague omenda ramo,  tojereraha pe kuña itúva róga renondépe ha kuimbaʼe kuéra pe táva pegua tojapi chupe itápe ojuka peve, ojapo haguére ivai etéva Israel ñemoñare apytépe: oiko kuimbaʼe ndive omenda mboyve, itúva rógape oiko aja. Upéicha peẽ pehapoʼoitéta upe ivaíva pende apytégui.   Kuimbaʼe ojehecháva oiko ramo hapicha rembireko ndive, mokõive tojejuka. Peipeʼa upéicha pende apytégui ikyʼáva.   Kuimbaʼe ojehecháva oiko ramo kuñataĩ ndive iñeʼẽ omeʼẽ vaekue kuimbaʼe ambuépe omendávo hese,  penohẽvo távagui mokõivépe, pejapi itápe pejuka peve.  Pe kuñataĩ ikatu kuri osapukái, oĩgui ikatúva ohendu chupe. Ndojapói haguére, tomano. Ha pe kuimbaʼe tomano oiko haguére kuñataĩ ijárava ndive. Péicha peipeʼáta pende apytégui tembiapo kyʼa.   Oĩ ramo kuimbaʼe orãirõva ñúme kuñataĩ ijáravape, haʼénte tojejuka.  Pe kuñataĩ rehe ndojái mbaʼeve. Haʼe ndojapói mbaʼeve ivaíva ikatu vaerãre ojejuka. Kuimbaʼe ondyry ramo guáicha hapicha rehe ñúme ha ojuka chupe, peichagua pe ojehúva upe kuñataĩme.  Ñúme mombyry orãirõ chupe upe kuimbaʼe. Osaipukaive ramo jepe pe kuñataĩ ndaipóri moʼãi ikatúva ohendu chupe.   Kuimbaʼe orãirõ ramo kuñataĩ ijaraʼỹvape ha upéva ojekuaa,  tohepy meʼẽ kuñataĩ rúpe menda repy, upéva 50 pláta pehẽngue. Upéi tomenda pe kuñataĩre, orãirõ haguére chupe, ha topoiʼỹ chugui arakaʼeve. Ani oĩ omomarãva itúva teépe oikóvo itúva kuña ndive.”   Edomíta katu pende rehegua. Ani pe apoʼi chupe kuéra. Ha Egipto ñemoñarépe ani avei pe apoʼi. Yma niko peiko vaekue hetãme.  Umíva ikatu avei oiko pende apytépe Tupã retãgua ramo ñemoñare mbohapyha guive.   Oĩrõ tembiguái okañy rire ijáragui oúva ne rendápe remoʼã haguã chupe, ani remeʼẽ jey ijárape.  Eheja toiko upe távape haʼe oiporavóva, ha ani rejopy vai hendive.   Remeʼẽ ramo ne ñeʼẽ Tupã Ñandejárape, ejapo pe ere vaekue rembopukuʼỹre.  Cháke haʼe ndoheja rei chéne ndéve ha ojáne nde rehe angaipa.  Neremeʼẽi ramo ne ñeʼẽ Tupã Ñandejárape, na ne rembiapo vaíri,  remeʼẽ ramo ne ñeʼẽ katu, ejapóke katuete upe ere vaekue chupe.   Pe kuña omenda jey ramo,  ha pe kuimbaʼe avei, ndohayhuvéigui, omeʼẽ ikuatia hai ha omondo chupe,  térã omano chugui iména mokõiha, iména tenondere ndaikatúi omenda jey hese. Chupe guarã pe kuña rehe ojáma potĩʼỹ. Hese omenda jey ramo, Tupãme ombopochýta. Ani pemomarã upe tetã omeʼẽ vaekue Tupã peẽme.   Peteĩ kuimbaʼe omenda ramóva ani oñemondo ñorãirõháme térã ojejokuái itáva rembiapópe. Topyta hógape upe áño ombovyʼa haguã hembirekópe.   Israel ñemoñare oñemombaʼe ramo hapicha rehe ha ogueraha ramo hembiguairã, térã omeʼẽ haguã tembiguái ramo, tojejuka.  Péicha opáta pende apytégui koichagua ñaña.   Pene manduʼáke pe ojapo vaekue rehe Tupã María rehe pejúvo Egíptogui.   Reiporuka ramo peteĩ mbaʼe nde rapichápe, ani reike hógape reraha haguã upe heʼi vaekue omeʼẽtaha hekovia,  Kuarahy oike mboyve emeʼẽ chupe hembiapokue repy, haʼe imboriahúgui. Péicha ndeʼi moʼãi nde rehe mbaʼeve Ñandejárape ha ndoja moʼãi nde rehe angaipa.   Ani ojejuka pe túva taʼýra rembiapo vaikuére, térã pe taʼýra itúva rembiapo vaikuére. Upe hembiapo vaíva tojejuka iñangaipáre.   Pene manduʼáke tembiguái hague peẽ Egíptope, ha Tupã Ñandejára pene renohẽ. Upévare haʼe omoĩ peẽme koʼã tembiapoukapy.   Nde trígo remonoʼõ aja, opyta ramo nde hegui peteĩ aty, ani reho jey ipiári. Topyta mombyrygua, tyreʼỹ ha kuña imenaveʼỹvape guarã. Rejapo ramo péicha, Tupã Ñandejára nde rovasáta ha osẽ porãta ndéve opa mbaʼe.  Pe ojavýva oñenupã vaerã ramo, mbojovakehára tomoñeno, toinupãuka henondépe ha teʼi mboy jevýpa oñenupã vaerã, omaʼẽvo hembiapo vaikuére.  Ñenupã tohupyty 40 pevénte.  Upéva ohasárõ, oheja vai ha omyerakuã vaítama pe kuimbaʼépe.   Pene rymba guéi ani pejuru jokua pemombaʼapo ramo trígo jejykýipe.   Pe taʼýra ypykuépe, ãvagui osẽva, toñemoĩ pe ména amyrỹi réra ha ani héra.   Ha omendaseʼỹ ramo hese hovaja, pe kuña toho upe táva ruvicha rendápe ha teʼi upéicha: —Che rovaja ndojaposéi che ndive tovaja rembiapo, ikatu haguã opyta che ména amyrỹi réra Israélpe.   Táva ruvicha kuéra tohenoika pe kuimbaʼépe, toñemoñeʼẽ chupe, ha haʼe heʼi ramo nomenda moʼãiha hese,  pe kuña iména manóva oñembojávo hovajáre, mburuvicha kuéra renondépe, toipeʼa chugui ipy rehegua, tondyvu hova rehe ha teʼi: “Péicha tojehu kuimbaʼépe omeʼẽseʼỹva tyvýra térã tykeʼýra teépe itaʼýrarã.  Umi hogagua opa Israélpe tojehero: pynandi raʼy”.   Mokõi kuimbaʼe oñorãirõ ramo ha pe peteĩva rembireko, oipytyvõségui iménape, oipyhy ramo haʼỹigui pe ambuépe,  Tupãme umíva ndojapói vaekue mbaʼeve ramo ha pende rehe ondyry vaekue pende atukupe guio pene kaneʼõ ha pene kangy ramo.  Tupã Ñandejára omeʼẽ rire peẽme pe yvy ha ndaiporivéi ramo pende jerére tetã opuʼãva pende rehe, pesẽ pejukapaite Amalecgua ha toikoveʼỹ manduʼa hese kuéra arakaʼeve. Aníke pende resarái! Peñemohenda ramo pe yvýpe Tupã Ñandejára omeʼẽtava peẽme,  Upérõ ere Tupã Ñandejárape upéicha: “Amboyke kuri che remitỹnguégui 10gui peteĩ ameʼẽ haguã levíta, mombyrygua che retãme oikóva, tyreʼỹ ha kuña imenaveʼỹvape nde ere haguéicha, ha ajapo ne rembiapoukapy.  Mbaʼeve ndaʼúi vaekue che pehẽngue manóme ambyasy aja, avei mbaʼeve ndaʼúi vaekue oja ramo che rehe kyʼa, avei mbaʼeve omano vaekuépe naikuaveʼẽi, ha ajapopaite nde ere haguéicha, Tupã che Jára.  Emaʼẽ kena nde róga marangatu yvága peguágui, ore rehe ha ne retã Israel rehe, ha ehovasa ko yvy porã, ýicha osyryhápe kamby ha eíra, remeʼẽ vaekue oréve rejapo haguã ne ñeʼẽ ore ru kuéra ypykuépe remeʼẽ vaekue.”   Ko árape Tupã Ñandejára heʼi ndéve rejapo haguã opa hembiapoukapy hekoitépe ha nde pyʼaite guive.  Upérõ Moisés ha myakãhára Israel ñemoñare, heʼi opavavépe: —Pejapo opa tembiapoukapy ameʼẽva peẽme ko árape.  Pehasa rire y Jordán mboypýri peike haguã pe yvy Tupã Ñandejára peẽme omeʼẽtavape, pemoñemboʼy ita guasu ha kálpe pemomorotĩ.  Ha umi itápe pehai opa umi tembiapoukapy. Ha peike rire pe yvy porãme, ýicha osyryhápe kamby ha eíra, Tupã heʼi hague pende ru kuéra ypykuépe omeʼẽtaha peẽme,  peime ramo y Jordán mboypýri, pemoñemboʼy opa umi ita yvyty Ebálpe haʼeháicha peẽme koʼágã ha kálpe pemomorotĩ.  Ha pemopuʼã upépe altar.  Upe altarã peiporu ita fiérrope oñekytĩʼỹva.  Opa umi altárpe Tupã Ñandejárape pemopuʼãva, peiporu ita oñekytĩʼỹva.  Peikuaveʼẽ upépe mymbahapy,   ha mymbajuka  joaju rehegua ha pevyʼa Tupã Ñandejára renondépe.  Ha umi ita oñemomorotĩva rehe pehai vaerã ikatu haguãicha ojelee porã opa umi ñeʼẽ oĩva Tupã rembiapoukapýpe.   Ha upéi Moisés ha paʼi levíta kuéra, heʼi opavavépe:   —Israel ñemoñare, pejapysaka che ñeʼẽre. Haʼéva peẽme pehendu porã: Ko árape oiko pende hegui Tupã retãgua. Pe haʼe heʼíva pejapo vaerã, hembiapoukapy ameʼẽva peẽme, pejapopaite oĩhaichaite.   Upérõ Moisés oñeʼẽ péicha Israel ñemoñarépe:   Pehasa rire y Jordán mboypýri, umi Israel ñemoñare oĩtava yvyty Garizímpe ojeʼe aja upe jehovasa  hembiapo porãva ohupyty vaerã, koʼãvata hína: Simeón, Leví, Judá, Isacar, José ha Benjamín kuéra rehegua.  Ne ñeʼẽ rendu ramo Tupã Ñandejárape ha hekoitépe rejapo ramo hembiapoukapy koʼágã ameʼẽva ndéve, haʼe ojapóta nde hegui tetã tuichavéva yvy arigua.  Ohovasáta ne rembiapokue, nde trígo ñongatuha henyhẽ chovíta ha revyʼáta pe yvýpe ndéve omeʼẽtava.   Ne ñeʼẽ rendu ramo Tupã Ñandejárape, rejapopaite ramo hembipoukapy, ndéta hetãgua, marangatúva Tupã Ñandejárape guarã, oñeʼẽ meʼẽ haguéicha.  Ha tetã nguéra yvy arigua ohecha kuaáta Ñandejára nde poravo hague hetã teerã ha okyhyjéta nde hegui.  Ñandejára omeʼẽta ndéve heta eterei mbaʼe: nde raʼy hetáta, ne rymba kuéra imemby hetáta, ha pe yvy haʼe omeʼẽ hague iñeʼẽ nde ru kuéra ypykuépe, hiʼa hetáta.  Oipeʼávo yvága rokẽ oñongatuhápe imbaʼe porã, omboúta nde ári pe ama nde yvy oikotevẽva, ha osẽ porãta ndéve opa mbaʼe. Reiporukáta tetã nguérape ha natekotevẽ moʼãi reiporu avavégui.  Tetã nguéra apytépe reiméta opavave ári ha nereime moʼãi avave po guýpe, ne ñeʼẽ rendu ha rejapóma guive hekoitépe opa tembiapoukapy ko árape ameʼẽva ndéve.  Ha ani rejei arakaʼeve ko haʼévagui ndéve ko árape térã remombaʼe guasu tupã nguéra.   Ha ndapejapói ramo opa umi Tupã Ñandejára rembiapoukapy koʼágã peẽme ameʼẽva, koʼã jeharu pende rupytýta:   Pende trígo ha hiʼupy chugui pejapóva ojeharúta.   Opa mbaʼe rejapóva ojeharúta.   Omondóta peẽme mbaʼasyeta ojoapykuéri ha pende hegui ndopyta moʼãi avave pe yvy peiketahápe koʼágã.  Omboúta peẽme mbaʼasy jerova, tete ruru, akã nundu, ára haku etereíva, ndoky moʼãvéi, ha yso karu pende kóga hoʼupáta. Mbaʼasy asãi pende ahoʼíta pemano meve.  Ndoky moʼãvéi, pende yvy ape hatãta itáicha.  Ama rangue Ñandejára omboúta yvy tĩmbo ha yvykuʼi pene rundipa peve.   Ñandejára oipytyvõta pende rehe ijaʼeʼỹvape ijyvytu haguã pende rehe. Pendyrýta hese kuéra peteĩ henda guio ha peguevíta chugui kuéra pene sarambívo opa rupi rei; ha opa tetã yvy arigua tuicha oñemondýita ohechávo upe peẽme ojehúva.  Pemano ramo umi yryvu ha tymba ñarõ hoʼúta pene reʼõngue ha umíva avave nomondýi moʼãi.  Haʼe avei ne mbotarováta, ne mohesatũta, ne myakã tavýta.  Arakue reikóta rejepovyvývo pe ohechaʼỹva ojapoháicha ha nde rape nderejuhu moʼãi. Opa rejapóva ndéve osẽ vaíta. Neresẽ moʼãi jejopy vaígui, ha ne pytyvõva ndaipóri moʼãi.  Kuñataĩ remendase hague, ambue rehe omendáta. Óga pyahu remopuʼã vaekuépe ndereiko moʼãi. Parraltýgui reñotỹ vaekue hiʼa ndereʼu moʼãi.  Nde tóro raʼy ne renondetépe ojejukáta ha hoʼo ndereʼu moʼãi. Ne rymba vúrro nde rovake ojereraháta ha noñemeʼẽ moʼãvéi ndéve. Nde ovecha kuéra oñemeʼẽta nde rehe ijaʼeʼỹvape ha upe jave ndaipóri moʼãi ne pytyvõséva.  Nde raʼy ha nde rajy kuéra nde rovakete mombyry guápe oñemeʼẽta hembiguairã. Ha nde resa mante remyachaʼĩta, mombyry remaʼẽvo rehecha haguã ndoujeýipa: Mamóta piko!  Tetã mombyrygua nde reikuaaʼỹva oguerahapáta ne remitỹngue nde ryʼái syrýpe reñotỹ vaekue, ha rehupytýta hekovia jejopy vai ha jeiko asy.  Ipahápe hetaite rehasa asy haguére nde tarováta.  Umi ne retyma ha ne renypyʼã Ñandejára omongurupáta. Ne myenyhẽta susuʼágui oguejýva ne akã mbytégui ne pysã apỹi meve, ha ndaikatu moʼãi rekuera.   Ñandejára pene meʼẽta peẽme ha pende ruvicha guasúpe tetã ambue ñemoñarépe pende rerahátava tetã mombyrýpe, peẽ peikuaaʼỹva ha oikuaaʼỹ vaekue pende ru kuéra ypykue. Peñemoñesũta tupã nguéra renondépe yvyra ha itágui  ojejapóva.  Pene mosarambívo Ñandejára umi tetã rupi ojehecha ramóta mbaʼeichaite pevépa Ñandejára opyvoi hatã pende rehe. Peikóta toryja ramo ha upe pegua heta oñembohorýta ha ijyvytu joáta pende rehe.   Heta peñemitỹta ha saʼi pemonoʼõta, pene remitỹngue hoʼupáta tuku.  Koʼãvata mbaʼe rechaukaha peẽme ha pene ñemoñarépe opa ára peguarã.  Tupã Ñandejára pende rovasa vaekue opa mbaʼépe ha peẽ ndapeikoséi vaekue hapére añetehápe ha pene pyʼaite guive.  Upévare peikóta pende rehe ijaʼeʼỹva rembiguái ramo, Tupã omboútava ondyry haguã pende rehe. Pene ñembyahýita, pende yuhéita, peikóta opívo ha peikotevẽ ta opaite mbaʼére. Ñandejára ojopýta pene ndive pene rundiete peve.  Ñandejára omboúta ondyry haguã pende rehe tetã mombyrygua yvy apýra pegua, iñeʼẽ peikuaaʼỹva. Taguatóicha pende ári ojepoíta.  omondóta peẽme ha pene ñemoñarépe opa umi mbaʼasy okueraseveʼỹva, mbaʼasy ova-ováva, hetápe ojukáva ha ikatuʼỹva ojejoko.  Haʼe omondo jeýta pende rehe umi ñenupã pochy Egiptogua rehe omondo vaekue, oiko vaekue pene renondépe ha tuichaite pene mondýi vaekue. Umívagui peẽ ndapekuera moʼãi.  Ha umívape oñembojoʼavéta mbaʼasyeta ha ñenupã pochy koʼágã ndojeʼéiva ko kuatiápe oĩháme hembiapoukapy. Péicha ojapóta pende rehe pene rundi peve.  Peñemboheta ramo jepe umi mbyjaita yvágape guáicha, peteĩ hembyre michĩ raʼymínte opytáta pende hegui, ndapejaposéi haguére Tupã Ñandejára rembiapoukapy.  Ovyʼa haguéicha Tupã Ñandejára pene mopuʼãvo, pene mbohetávo ha pende hegui ojapóvo tetã guasu, upérõ ovyʼáta pene rundipávo, pepytávo yvýre pejapajeréi. Pende rapoʼóta pe yvy, koʼágã peẽme omeʼẽtavagui.   Pene mosarambíta Tupã Ñandejára opa tetã rupi, peteĩ yvy apýragui ambue ijapýpe. Peikóta tupã nguéra upe rupigua pemombaʼe guasu, taʼãnga yvyra, taʼãnga itágui ijapopyre, peẽ térã pende ru kuéra ypykue arakaʼeve napemombaʼe guasúi vaekue.  Pyʼa guapy ndapejuhu moʼãi ha mamovete ndaipóri moʼãi pene rendaguã. Ñandejára pene myenyhẽta pyʼa tarova ha jepyʼapýgui  Arakaʼeve ndapeiko moʼãi pekyhyjeʼỹre. Pende jukasévante pende jukáta. Pyhare ha ára ndopoi moʼãi pende hegui pyʼandýi.  Oimeraẽ mbaʼe pehechávante pene mbopyʼatutúta. Ára ikoʼẽvo pehechagaʼúta pyhare guahẽ. Pyhare guahẽme pehechagaʼúta ára koʼẽ.  Tupã Ñandejára heʼi vaekue Egíptope ndapejereraha moʼã veimaha arakaʼeve. Péicharõ jepe pene mondo jeýta Egíptope várkope. Upépe peñehaʼãta peñemeʼẽ umi pende rehe ijaʼeʼỹvape hembiguairã, ha avave na pende joguase moʼãi.   Moisés ombyaty Israel ñemoñarépe ha heʼi péicha chupe kuéra. —Pende resa tee rupi pehecha vaekue umi mbaʼe Tupã ojapo vaekue Egipto ruvicha guasu, hembiguái kuéra ha opa hetã guáre.  Mbaʼe rechapyrã ha ñenupã pochy ñane mopirĩmbáva Tupã ojapo vaekue.  Opáichavo koʼágã peve ndoikuaaukái gueteri peẽme opa mbaʼe.   Ha pende reraha yvy ojeikoʼỹha rupi 40 áño aja. Pende ao kuéra ndosorói, pende py rehegua upéichante avei.  Na pene ñembyahýiri ha ndapeʼúi vaekue mbuja, kaguy térã mbaʼeveichagua seváda rykue. Tupã omoĩ opa mbaʼe peikotevẽva. Oipota peikuaa haʼeha pene Tupã.  Koʼápe ñaguahẽvo, táva Hesbón  ruvicha guasu hérava Sihón, ha táva Basán  ruvicha guasu hérava Og, ondyry vaekue ñande rehe ha ñande puʼaka hese kuéra.  Ñañemombaʼe ijyvýre ha ñameʼẽ imbaʼerã Rubén, Gad, ha mbytere Manasés kuéra ñemoñarépe.   Pejapóke hekoitépe opa upe pejéva pejapotaha, pemeʼẽvo Tupã Ñandejárape pene ñeʼẽ, ikatu haguã oho porã peẽme opa mbaʼépe.   Ko árape peĩmba Tupã Ñandejára renondépe: mburuvicha ha ipytyvohã, opa kuimbaʼe,  kuña, mitã ha mombyrygua koʼápe oikóva, jepeʼa apoha ha y rerojaha.  Peikuaa porã mbaʼéicha guarépa ñande rekove Egipto pegua ha mbaʼeichaitépa jaiko rakaʼe umi tetã rupi jajuhu vaekue ñande rapépe.  Pehecha itupã nguéra raʼãnga ahẽ, yvyra, pláta térã órogui ojejapóva. Haʼe kuéra umívape omombaʼe guasu.  Aníke oĩ avaveichagua pende apytépe, tahaʼe kuimbaʼe, kuña, ojohogagua, térã oñoñemoñare, ojeréva Tupã Ñandejáragui ha oñesũva umi tetã megua tupã nguéra renondépe. Upévata hína yvyra rapo osẽtahágui pohã vai iro ha oporojukáva.   Peñangarekóke ani oĩ hína koʼágã voi pende apytépe upe, ohendúvo koʼã ojeʼéva, heʼi péicha: “Ani chéne ojehu chéve ivaíva ajapo ramo jepe ajaposéva ha aiko ramo che akãre.” Upéva añoite hína pene rundi etéta peĩ haguéicha opa peve.  Tupã Ñandejára ndoheja rei moʼãi peichagua tekove ahẽme. Ipochy rendýta hendive, ha hese oitýta opa umi jeharu ko kuatiápe ahai vaekue, ha ohapoʼóta yvy árigui iñemoñare.  Tupã Ñandejára omoĩta chupe Israel kyhyjerã, oitývo hese opa jeharu ojeʼéva upe kuatiápe oĩháme hembiapoukapy.   Pene ñemoñare peẽ riregua ha tetã mombyrygua koʼápe oguahẽva ohecháta upe jeharu ha mbaʼasyeta Ñandejára omboútava pene retãme.  Ohecháta pene retãgui oikoha asúfre ha jukyty, yvy okaipáva, ikatuʼỹ haguãme oñeñotỹ térã heñói mbaʼeve, ojehu haguéicha Sodoma, Gomorra,  Admá ha Zeboímpe, okái ramo guare, Tupã Ñandejára ipochy rendýpe ohapy haguére.  Ha opa rupi oñeporandu ramo: “Mbaʼére piko Ñandejára péicha hese kuéra ojapo? Mbaʼére piko peichaite peve oinupã pochy?”  Ojeʼéta péicha: “Ojei haguére pe ñeʼẽ meʼẽ Tupã Ñandejára ojapovaekue itúva kuéra ypykue ndive, oguenohẽ ramo guare chupe kuéra Egíptogui.  Haʼe kuéra oikógui tupã nguéra rembiguái ramo. Arakaʼeve haʼe kuéra upéva ndojapói vaekue. Tupã heʼi porã vaekue chupe kuéra ani haguã omombaʼe guasu tupã nguéra.  Upévare Tupã ipochy rendy opa hetãgua ndive ha ojapo hese kuéra jeharu heʼi vaekue ikuatiápe.  Ipochy raságui ohapoʼoite chupe kuéra ijyvýgui ha omosarambi tetã mombyry rupi oikohápe tembiguái ramo.”   Oĩ heta mbaʼe Tupã ipyʼápe oñongatúva, ndohechaukáiva ñandéve. Hembiapoukapy oipotáva jajapo katu ohechauka ñandéve. Upéva ñande ha opaite ñane ñemoñare jajapo vaerã opa ára. Ñande are rire Cadéspe, jaha jey vaekue tapykuévo yvy ojeikoʼỹha gotyo Mar Rojo rape rupi, Ñandejára heʼi haguéicha chéve, ha jaiko vaekue ágotyo ha pégotyo yvyty Edom rupi.   ha aníke peñorãirõ hendive kuéra, cháke nameʼẽ moʼãi peẽme ijyvy kuéra peteĩ pehẽngue mínte jepe. Che ameʼẽ vaekue pe yvy Esaú ha iñemoñarépe.  Ikatu pejogua chugui kuéra y ha pene rembiʼurã.’  Pene manduʼáke mbaʼéichapa Tupã Ñandejára pende rovasa vaekue opa mbaʼe pejapóvape. Haʼe oñangareko vaekue pende rehe peiko aja ko yvy ojeikoʼỹha rupi. Oiko vaekue pene ndive koʼã 40 áño pukukue, ha pereko vaekue opa mbaʼe peikotevẽva.”   Upéi jaha vaekue Arabá rape gotyo, Elat ha Esión-Guébergui, ha jahasa ñande rehegua Esaú ñemoñare, oikóva Seírpe, yvy rupi. Upéi jajere ha jaha tape rupi yvy ojeikoʼỹha Moab pegua gotyo.  Ñandejára heʼi vaekue chéve:  “Ko árape pehasa vaerã Moab retã rupi Ar rape rupi.  Pehasáta amoníta kuéra ypýpe, umíva hína Lot  ñemoñare. Ani pemyangekói chupe kuéra térã peñepyrũ ñorãirõ hendive kuéra, cháke nameʼẽ moʼãi peẽme peteĩ pehẽnguénte jepe pe yvy che ameʼẽ vaekue chupe kuéragui.   Ko yvy ojekuaa avei refaíta kuéra yvy ramo. Péicha héra umi oikóva jepi koʼa rupi. Amoníta kuéra ombohéra chupe kuéra zonzoméo.  Haʼe kuéra kuimbaʼe nde yvatéva, ñemoñare mbarete, anakítaicha avei ha heta vaekue. Ñandejára katu ohundipa chupe kuéra ha amoníta kuéra oñemombaʼe ijyvy rehe ha opyta upépe.  Ñandejára ojapo péicha avei umi Edomgua Esaú ñemoñare rehehápe. Ha umíva oiko koʼágã Edom retãme. Ohundi vaekue horeo kuérape ha upéi edomíta kuéra oñemombaʼe pe yvýre ha opyta upépe, oikohápe gueteri koʼágã peve.  Péicha ojehu avei hevéo kuérape umi ñu rupi, Gaza jerére oĩva. Caftoríta kuéra oúva Crétagui ohundi ete chupe kuéra ha opyta hendaguépe.”   Ñandejára heʼi vaekue chéve: “Koʼágã tapeho tenonde ha pehasa ysyry Arnón mboypýri. Amoĩ pende pópe amorréo Sihón, upéva Hesbón ruvicha guasu, ha amorréo retã tuichakue. Pendyry hese ha peñepyrũ peñemombaʼe hetãre.  Ko ára guive amongyhyjéta pende hegui opa tetã nguérape. Opavave oryrýita ohendúvo pende réra.”   Upérõ, amondo ñeʼẽ rerahaha yvy ojeikoʼỹha Cademótgui, Hesbón ruvicha guasu Sihón rendápe, haʼekávo chupe kóicha:  Tupã Ñandejára katu omoĩ chupe ñande pópe ha jajuka chupe, itaʼýra kuéra ha opa iñorãirõhárape.  Avei jaike opa itáva kuérape, ñahundipa ha jajuka oĩva guivépe; kuimbaʼe, kuña ha mitã. Ndajahejái avavépe.  Jaraha ijovecha, hymba kuéra ha umi mbaʼe repyeta oguerekóva hikuái.  Táva Aroer guive, oĩva ysyry Arnón rembeʼýpe ha pe táva oĩva ñúme opa umi táva oĩva Galaad peve, ndaipóri hoʼaʼỹva ñande pópe. Tupã Ñandejára omoĩmbágui chupe kuéra ñande po guýpe.  Amoníta kuéra yvýre katu nañañembojái, térã ysyry Jaboc jerére guáre, térã táva kuéra oĩva yvyty ruʼãme rehe térã umi tenda Tupã Ñandejára heʼi haguépe ñandéve ani haguã jaha. Amoĩta ágã pene renondépe upe ikatútava peiporavo. Pene manduʼa ramo hese umi tetãme Tupã Ñandejára pene mosarambi hague rupi,  Opa umi jeharu Tupã omondóta pende rehe ijaʼeʼỹvare, pene mbohasa asy ha ojopýva pene ndivére.  Pene ñeʼẽ rendu jeýta chupe, pejapo jeýta opa hembiapoukapy ameʼẽva peẽme.  Tupã Ñandejára pende rovasáta opa mbaʼe pejapóvape, pende raʼy ha pene rymba hetáta, ha pende kokue kogaʼágui henyhẽta. Ovyʼáta pende rovasávo ovyʼa haguéicha pende ru kuéra ypykuépe ohovasávo.  Peẽ katu pene ñeʼẽ rendu vaerã chupe, pejapopaitévo hembiapoukapy ko ikuatiápe ojehaíva oĩháme ñeheko mboʼe haʼe omeʼẽva. Ha Tupã rape rupi peiko jey vaerã pende pyʼaite guive.   Ko tembiapoukapy ameʼẽva peẽme koʼágã, ndahaʼéi peteĩ mbaʼe hasy etereíva térã ikatuʼỹva pehupyty.  Pejapo ramo Tupã Ñandejára rembiapoukapy peẽme ameʼẽva, pehayhu ramo chupe ha pehendu ramo iñeʼẽ, pejapo ramo opa hembiapoukapy, peiko porãta ha oikóta pende hegui tetã guasu. Tupã Ñandejára pende rovasáta pe yvy koʼágã peiketahápe.  Ndapejaposéi ramo haʼe heʼíva, ndapeikuaaséi ramo chugui mbaʼeve ha pemombaʼe guasúrõ tupã nguérape,  taʼe porã mandi peẽme koʼágã: Peñehundi etéta. Ndapeiko are moʼãi pe yvy oĩvape Jordán mboypýri ha peiketahápe koʼágã.  Amoĩ peẽme pene renondépe mokõi tape, peiporavo: upe jeikove térã ñemano, Tupã rovasa térã jeharu. Amoĩ yvága ha yvy mbaʼe rechaha ha renduha ramo mbaʼeichagua tapépa peiporavóta. Peiporavóke jeikove rape, nde, nde raʼy ha neñemoñare kuéra peikove haguã.  Pehayhúke Tupãme. Haʼe Ñandejára. Pene ñeʼẽ rendúke chupe ha ani pejei chugui. Upéicha peikove pukúne pe yvýpe heʼi vaekue omeʼẽtaha pende ru kuéra ypykuépe: Abraham,  Isaac  ha Jacob. Moisés heʼive Israel ñemoñarépe:   —Arekóma 120 áño ha ndaikatu moʼã véima aike térã asẽ. Ha upéi ave, Ñandejára heʼi chéve ndahasa moʼãi Jordán mboypýri.   Tupã Ñandejára ohóta pene renonderã, ohundíta pene renondépe umi tetã, ha omosẽta chupe kuéra. Josué hína pe ohasátava pene renonderã heʼi haguéicha Ñandejára.  Ñandejára ojapóta hese kuéra ojapo haguéicha amorréo kuéra ruvicha guasu Sihón ha Og ha hetã nguérare, haʼe ohundi vaekue.   Ñandejára omoĩta chupe kuéra pende pópe ha pejapóta hese kuéra haʼe hagueichaite.  Pejepytaso ha pende pyʼa guasúke! Ani peñemondýi térã pekyhyje chugui kuéra, Tupã Ñandejára ohógui ne ndive: ndojei moʼãi nde hegui ha na nde reja moʼãi. Ani rekyhyje térã reñemondýi.   Upéi Moisés ohenói Josuépe, ha heʼi chupe opa Israel ñemoñare renondépe: —Ejepytaso ha nde pyʼa guasúke! Nde reikéta ko tetãgua ndive pe yvýpe Ñandejára heʼi vaekue itúva kuéra ypykuépe omeʼẽtaha, ha nde remeʼẽta chupe kuéra imbaʼerã.  Ñandejára ohóta ne renonderã, haʼe oĩta ne ndive; ndojei moʼãi nde hegui ha na nde reja moʼãi. Ani rekyhyje térã reñemondýi.   Moisés ohai kuatiáre ko tembiapoukapy ha omeʼẽ paʼi levíta kuérape ogueraháva Ñeʼẽ meʼẽ karameguã, ha avei opa Israel ñemoñare myakãhárape.   Ha Moisés heʼi chupe kuéra: —Ohasa rire jepi 7 áño, Jeheja rei árape,  oñembyarete aja Enramáda guýpe jeiko,   oñembyaty ramo opa Israel ñemoñare Tupã Ijára rendápe upe haʼe oiporavo haguépe oñemombaʼe guasu haguã chupe,  ehenduka ko tembiapoukapy opa Israel ñemoñarépe.  Embyaty opavave: kuimbaʼe, kuña, mitã, mombyrygua oikóva pende apytépe, ohendu haguã, ojepokuaa haguã iñeʼẽ rendúvo Tupã Ñandejárape ha ojapo haguã opa umi ñeʼẽ ko tembiapoukapy pegua.  Ha pende raʼy kuéra ndoikuaáiva gueteri ohendúta ha ojepokuaáta iñeʼẽ rendúvo Tupã Ñandejárape peikove aja upe yvýpe peiketahápe pereko haguã pene mbaʼerã, y Jordán mboypýri.   Ñandejára heʼi Moiséspe: —Hiʼaguĩma nde ára paha. Ehenói Josuépe ha peju Jotopa Rógape, taʼe chupe hembiaporã. Moisés oho Josué ndive Jotopa Rógape.  Ha Ñandejára ojechauka chupe kuéra peteĩ arai ñemboʼýpe oñemoĩva okẽme.   Ha Ñandejára heʼi Moiséspe: —Péina niko remanótama ha ko tetãgua ohóta oñemboheko vai tupã mombyrygua rapykuéri umi tetãme haʼe kuéra oiketahápe. Che rejáta ha ojeíta pe ñeʼẽ meʼẽ ajapo vaekue hendive kuéragui.  Upe árape che pochy rendýta hendive, ahejáta chupe kuéra ha añomíta chugui kuéra che rova. Heta eterei mbaʼe ivaíva ojehúta chupe kuéra. Ohecha kuaáta opa umi mbaʼe ouha hiʼári naimevéigui hendive kuéra.  Che katu añomíta che rova upe árape opa umi mbaʼe vai ojapo vaekue rehe ohóvo tupã nguéra rapykuéri.   Ehai koʼágã ko che purahéi. Upéi emboʼe Israel ñemoñarépe ha topurahéi. Upéva topyta mbaʼe mombeʼupy ramo ambojovakévo Israel ñemoñarépe.  Ha Moisés ohai upe árape ko purahéi ha omboʼe Israel ñemoñarépe.   Ha upéi heʼi Josué Nun raʼýpe: —Ejepytaso ha nde pyʼa guasúke! Nde reraháta Israel ñemoñare upe yvýpe che añeʼẽ meʼẽ hague chupe kuérape, ha che aiméta ne ndive!   Ohaipa rire peteĩ kuatiáre opa umi ñeʼẽ ko tembiapoukapy pegua,  Moisés heʼi levíta kuéra Ñandejára Ñeʼẽ meʼẽ karameguã oguerahávape:   —Peraha ko kuatia ojehaihápe tembiapoukapy. Pemoĩ Tupã Ñandejára Ñeʼẽ meʼẽ Karameguã ykére. Upépe opytáta mbaʼe mombeʼupy ramo ne mbojovake ramo Ñandejára.  Upéi opa Israel ñemoñare renondépe Moisés heʼipaite opa umi ñeʼẽ ko purahéi pegua. Pejapysakáke yvága, añeʼẽ ramo, pehendúke yvy, ñeʼẽ osẽva che jurúgui.   Ndahejaséinte umi hese ijaʼeʼỹva ojererovu ipuʼaka haguére che retãguáre, ha heʼi: ‘Ore pyapy mbaretépe rojapo, ndahaʼéi Ñandejára ojapóva hese kuéra.’   Umi tetã nguéra itavyrai, ndoguerekói iñakãme mbaʼeve.   Upérõ heʼíta: Mamo piko oĩ pene tupã nguéra, umi Moʼãhára peñemoʼã haguépe,   hoʼúva jepi pene mymbajuka  kyrakue ha pene kaguy kuaveʼẽ? Topuʼãna ha ta pende peʼa ivaívagui ko haʼe kuéra pene moʼãva!”   Pehecháma koʼágã che, che añoiteha, che ykére ndaiporiha ambue Tupã. Che upe ameʼẽva ñemano ha jeikove che voi pe aporokutu ha aporomongueráva, (ha ndaipóri oporopeʼa vaerã che poguýgui).   Che amopuʼãta yvágare che po, ha haʼéta: Che aikove opa árape guarã.   Ahãimbeʼe ramo che kyse puku jajái, ha Cheté ambojovake amyengoviáta che rehe oñemoĩvape, che rehe ijaʼeʼỹvape aikuaaukáta.   Che huʼy kuéra tuguýpe amongaʼúta, che kyse puku soʼógui hyguãtãta. Omano ha oñemyakãsãva ruguykuépe, che rehe oñemoĩva avuku akãnguépe.   Tetã nguéra! Perohorýke hetã ñemoñarépe, haʼe omyengoviágui hembiguái kuéra ruguýre, omyengoviágui hese ijaʼeʼỹvape, ha omopotĩtagui  ijyvy ha hetã ñemoñarépe.   Moisés oho Josué Nun raʼy ndive ha omoñeʼẽmbaite ko purahéi opa Israel ñemoñarépe.   Moisés heʼipa rire koʼã ñeʼẽ Israel ñemoñarépe,  heʼi chupe kuéra: —Pejapysakáke koʼã ñeʼẽ rehe peẽme ko árape ameʼẽva mbaʼe mombeʼupy ramo. Peheko mboʼe pende raʼy kuérape ojapo haguã ko tembiapoukapy.  Ndahaʼéi ñeʼẽ rei peẽme guarã; pype oĩ hína pende rekove, ha haʼe rupi peikove pukúta pe yvýpe perekótava pene mbaʼerã pehasávo Jordán mboypýri.   Upe árape voi Ñandejára heʼi Moiséspe:   —Ejupi Abarimgua yvyty Nébope oĩva Moab retãme, Jericó rovái, ha emaña Canaán yvýre ameʼẽva Israel ñemoñarépe imbaʼerã.  Kóva hína jehovasa, Moisés kuimbaʼe marangatu ohovasa hague Israel ñemoñarépe, omano mboyve.  Heʼi: Ñandejára Sinaígui ou. Chupe kuéra guarã Seírgui osẽ, Yvyty Parángui ohesape, ha ou 10.000 imarangatúva ndive, tembiapoukapy tata guigua ipo akatúpe.   Nde rehayhúva ore ru kuéra ypykuépe, opa imarangatúva nde pópe oĩ. Haʼe kuéra oñesũ joa ne renondépe peteĩ-teĩme oguahẽ ne ñeʼẽ.   Peteĩ tembiapoukapy oheja oréve Moisés, Jacob aty guasu rembireja.   Jesurúnpe  oĩ vaekue mburuvicha guasu, oñembyaty ramo tetã myakãhára, Israel ñemoñare oñondive.   Toikove Rubén, tomanoʼỹ arakaʼeve, ikuimbaʼe kuéra imbovy ramo jepe!   Judá peguarã kóva heʼi: Ehendu, che Jára, Judá ñeʼẽ, ha eisãmbyhy chupe hetã gotyo. Ipópe haʼe oñemoʼãne, hese ijaʼeʼỹvagui remoʼã ramo.   Levípe guarã heʼi: Emeʼẽ Levípe nde Urim ,  kuéra, ha ne Tumim  kuéra nde jeroviahápe, reipyʼa raʼã vaekue Masápe, rejuavy hague ykua Meribápe,   upe heʼi vaekue itúva ha isýre: “Ndahechái chupe kuéra.” Ityvýra kuérape ndoikuaáiva, ha itaʼýra kuérare nopenái. Ojapógui ne rembiapoukapy, ha ombyajégui ne ñeʼẽ meʼẽ.   Haʼe kuéra oheko mboʼe ne remimboʼe Jacóbpe, ha ne rembiapoukapy Israélpe, oikuaveʼẽ insiénso ne renondépe, ha mymbajuka  hekopegua nde altárpe.    Ehovasa, ore Jára pe imbaʼéva, ha erohory hembiapokue. Ejajúra mopẽ umi hese oñemoĩvape ha hese ijaʼeʼỹvape, ani haguã opuʼã.   Benjamínpe guarã heʼi: Ñandejára chupe ombojerovia, ijyke rehe oiko pyʼa guapýpe, hese oñangareko mante, ha oiko ijyvyty paʼũme.   José peguarã heʼi: Ñandejára ijyvy ohovasa: Chupe guarã pe yvágagui oúva iporãvéva: pe ysapy ha y hypyete oĩva yvy ruguápe.   Áño pegua kogaʼa iporãvéva, ha mes pegua yva iporãvéva.   Yvyty yma guare pegua hiʼa tenondere, ha yvypuʼã opaveʼỹva yva iporãitéva.   Iporãnguete yvy ha opa ipype oĩvagui, ha Javoráipe oikóva jehovasa, toʼa José akã ári, tyvýra apytépe ojeporavóva.   Tóro raʼy ypykuéicha ojajaipa, tóro saite ratĩ umi hatĩ; umívape ondyry umi tetãre yvy apýra peve. Umíva hína umi 10.000 Efraín ñemoñare ha umi 10.000 Manasés ñemoñare.   Zabulón ha Isacárpe guarã heʼi: Evyʼáke Zabulón umi resẽha rupi, ha nde Isacar nde rekohápe.   Ohenói umi tetã mombyry ñemoñarépe, ombyaty chupe kuéra ijyvytýpe, oikuaveʼẽ heko pegua mymba juka,  oguenohẽgui y guasúgui mbaʼe repy, ha hembeʼýpe oñemíva mbaʼeta.   Gad peguarã heʼi: Tojererohory ombotuichavéva Gádpe! Jaguaretéicha oñemombe, ohetymaʼo ha oñakãʼo.   Iporãnguete reheve opyta, upe mburuvicha mbaʼerãva chupe oñeñongatu, ha oiko chugui hetãgua myakãhára, ojapo pe Ñandejára ojapoukáva, Ha Israel ñemoñare ndive heko joja.   Dan peguarã heʼi: Dan hína león raʼy Basángui opóva.   Neftalí peguarã heʼi: Neftalí oñembojeroviaitéva, Ñandejára rovaságui henyhẽva, kuarahy reike ha yvy gotyo ohupyty imbaʼerã.   Aser peguarã heʼi: Tojehovasa Aser taʼýra kuéra apytépe, toñembojeroviave tyvýra kuéragui, ñandyry olívope ipy tombojahu.   Ta fiérro ha vrónse nde táva rokẽ nguéra, ha nde rekovéicha tojepyso puku ne mbaretekue.   Ndaipóri avave Jesurún Tupãichagua, yvágare oikóva ne pytyvõ haguã ha arai ári oguapýva.   Tupã opa ára oikovéva ne moʼãhára, ipópe nde rerekóva, ne renonderãgui omosẽ nde rehe ijaʼeʼỹva, ha heʼi: Ehundíke!   Israel oiko kyhyjeʼỹre, Jacob ñemoñare oikóta trígo ha kaguy hetahápe, opaʼỹháme ysapy.   Vyʼa pavẽ Israel! Mávapa ndéicha? Ñandejára ivaívagui ne pysyrõ, haʼe upe omoʼãva ñorãirõháme nde rete, haʼe hína pe kyse puku nde pópe ojajáiva! Nde rehe ijaʼeʼỹva ne moñuhãséta, ha nde hese kuéra repyrũta. Moisés ojupi Moab pegua yvy ojeikoʼỹhágui yvyty Nebo, Pisgá ruʼã megua, Jericó rovái, ha Ñandejára ohechauka chupe opa pe yvy Galaad guive Dan peve,  Opa Neftalí, Efraín ha Manasés yvy, opa Judá yvy kuarahy reike pegua yguasu peve,  Négueb, táva pindoty Jericó ñu, Sóar peve.  Ha Ñandejára heʼi chupe: —Kóva hína pe yvy ameʼẽ hague che ñeʼẽ Abraham,  Isaac  ha Jacóbpe  haʼévo: ne ñemoñarépe ameʼẽta. Aheja rehecha nde resa tee rupi, ndereike moʼãigui upépe.   Upépe omano Moisés, Ñandejára rembiguái, Moab retãme heʼi haguéicha Ñandejára.  Oñotỹ chupe ñúme, Moab retãme, Bet-Peor rovái. Avave koʼágã peve ndoikuaái ityvy renda.  Moisés oguereko 120 áño omano ramo. Hesãi gueteri ha hesapyso porã.  Israel ñemoñare ojaheʼo hese ha oñemonde ao vosakuépe 30 ára pukukue Moab yvy ojeikoʼỹháme. Péicha omboty umi jaheʼo ára Moisés rehe.   Josué Nun raʼy henyhẽ arandúgui, Moiséspe omoĩ haguére ipo hese. Israel ñemoñare iñeʼẽ rendu chupe, Ñandejára heʼi haguéicha Moisés rupi.   Arakaʼeve nopuʼãi Israélpe maranduhára Moisés joguaha. Ñandejára ha Moisés oñeʼẽ ramo ojuecha jepi.   Ndaipóri vaekue haʼeichagua Ñandejára ojapouka ramo guare chupe opa umi mbaʼe techapyrã Egipto retãme, Faraón, hembiguái ha hetã guáre,  ha pe pyapy mbarete ha poromongyhyje Moisés oiporu vaekue opa Israel ñemoñare renondépe. Upéi jaha yvate gotyo, Basán gotyo, ha mburuvicha guasu Og osẽ ñandéve opa iñorãirõhára reheve, ha ondyry ñande rehe táva Edrei ypýpe.  Manasés mbytere ñemoñarépe ameʼẽ ambue Galaad pehẽngue ha avei opa pe yvy Basán, Og retãngue. Upéva hína opa pe yvy Argob. (Basán ojekuaa vaekue refaíta yvy ramo.  Jaír, Manasés ñemoñare, oñemombaʼe opa pe yvy Argob rehe, upéva hína Basán, Guesur ha Maacá peve ha Basán rangue omoĩ pe yvýre héra tee: “Havot-Jaír” ha péicha héra koʼágã peve.)   Ameʼẽ Makírpe, Manasés ñemoñarépe, yvy Galaad.  Rubén ha Gad ñemoñarépe ameʼẽ pe yvy ojepysóva Galaádgui ysyry Arnón peve. Pe ysyry mbyte opyta hembeʼy yvy gotyogua ramo, ha hembeʼy yvate gotyogua ramo opyta ysyry Jaboc, ha pe ysyry pehẽngue hína amoníta retã rembeʼy.  Kuarahy reike gotyo ijyvy ojepyso Jordán peve, yvate gotyo yguasu Galiléa guive yvy gotyo yguasu reʼẽ meve ha pégui kuarahy resẽ gotyo yvyty Pisgá rembeʼy peve.   Upérõ ahekomboʼe vaekue avei chupe kuéra péicha: Tupã Ñandejára omeʼẽ peẽme ko yvy Jordángui kuarahy resẽ gotyo. Pemondo pene ñorãirõhára Jordán mboypýri pemyakãvo pende rapicha kuéra Israel ñemoñarépe ha peñorãirõ ijyke rehe kuéra oñemombaʼe haguã pe yvýre.  Pene rembireko, mitã nguéra, umi ovecha ha mymbaita aikuaáva perekoha, umíva topyta koʼápe umi távape ameʼẽ vaekue peẽme.  Peipytyvõ pende rapicha Israel ñemoñarépe haʼe kuéra oñemombaʼe peve upe yvýre Ñandejára omeʼẽva chupe kuéra Jordán mboypýri, Ñandejára oheja peve chupe kuéra oiko upépe pyʼa guapýpe, ojapo haguéicha pene ndive koʼápe. Upe rire ae ikatu peju jey ko yvýpe che ameʼẽva peẽme.   Upéi haʼe vaekue Josuépe: “Rehecháma opa mbaʼe Tupã Ñandejára ojapo vaekue umi mokõi mburuvicha guasu Sihón ha Og rehe. Peichaite avei ojapóta opa umi tetã ruvicha rehe peẽ peiketahápe.  Ani rekyhyje chugui kuéra. Tupã Ñandejára oñorãirõta pende rehe.”   Upérõ añemboʼe vaekue Ñandejárape péicha che pyʼaite guive:  Ani pemoĩ hetave térã peipeʼa mbaʼeve pe che amoĩvagui.  Pejapo Tupã Ñandejára rembiapoukapy che ameʼẽ vaekue peẽme.  Peẽ voi pehecha vaekue umi mbaʼe Ñandejára ojapo vaekue yvyty Peórpe. Tupã Ñandejára ohundi pende apytégui opa umi omombaʼe guasu vaekue Baal-Peórpe,   ha peẽ pejerovia vaekue Tupã Ñandejára rehe peikove gueteri koʼágã peve.  Che pomboʼe vaekue opa hembiapoukapýre, Tupã che Jára heʼi haguéicha chéve. Pene ñeʼẽ rendúke umívape peĩ ramo pe yvýpe peiketahápe koʼágã, peñemombaʼe haguã hese.  Pe ára peĩ ramo guare Tupã Ñandejára renondépe yvyty Sinaí rovái, haʼe heʼi chéve: “Embyaty opa Israel ñemoñarépe, ahenduka haguã chupe kuéra che ñeʼẽ, iñeʼẽ rendu haguã chéve oikove aja pukukue, ha oheko mboʼe haguã itaʼýra kuérape.”  Upérõ peñembyaty ha peñemboʼy vaekue yvyty ypýpe, ojejahoʼipáva arai ha tatatĩ ypytũme opuʼãva yvága peve.  Ñandejára oñeʼẽ peẽme tata apytégui.  Peẽ pehendu oñeʼẽ ramo ha ndapehechái chupe.  Haʼe oikuaauka vaekue peẽme iñeʼẽ haʼéva 10 hembiapoukapy haʼe ohai vaekue mokõi ita pehẽnguére  ha heʼi vaekue peẽme pejapo haguã.  Chéve heʼi vaekue poheko mboʼe haguã opa hembiapoukapy  rehe peẽ pejapo vaerã pe yvýpe peiketahápe peñemombaʼe haguã hese.   Peñeñangarekóke, cháke Ñandejára oñeʼẽ ramo guare peẽme tata apytégui yvyty Horébpe, ndapehechái vaekue mbaʼeveichagua taʼãnga.  Amanóta ko yvýpe ha ndahasa moʼãi Jordán mboypýri, peẽ katu peiméma pehasa haguãicha ha peñemombaʼe pe yvy porãre.  Aníke pende resarái pe ñeʼẽ meʼẽgui Tupã Ñandejára ojapo vaekue pene ndive, ha ani pejapo mbaʼeveichagua taʼãnga, Tupã Ñandejára heʼi vaekue ani haguã pejapo.  Tupã Ñandejára ndoipotái pemyengovia chupe avavére. Haʼe niko tata opa mbaʼe ombokusuguéva.   Pende raʼy ha pene remineno heta rire, ha pende tuja rire pe yvýpe, peñemongyʼa ramo pejapóvo taʼãnga pemombaʼe guasu haguã, ko mbaʼe ivai etéva Tupã Ñandejára renondépe, ha pembopochy chupe,  Oĩ piko peteĩ tetã oikovéva Tupã oñeʼẽ rire chupe tata apytégui peẽmeicha?  Oĩ piko Tupã ohóva oiporavo peteĩ tetã, tetã nguéra apytégui? Oĩ piko Tupã oporopyʼa raʼãva, ohechaukávo mbaʼe rechapyrã, oñorãirõva oiporúvo pyapy mbarete ha oporomongyhyjéva, Tupã Ñandejára ojapo haguéicha pene resa renondetépe Egíptope?  Tupã ohechauka vaekue peẽme koʼã mbaʼe, peikuaa haguã haʼenteha Tupã ha ndaiporiha ambue.   Ohenduka peẽme iñeʼẽ yvágagui, pene reko mboʼe haguã, ha pe yvyty ári ohechauka peẽme hata marangatu ha oñeʼẽ peẽme ijapytégui.  Ohayhúgui pende ru ypykuépe, pende poravo peẽme ha haʼe voi oho pene renohẽ Egíptogui pyapy mbaretépe.  Peẽ peguahẽvo haʼe omosẽ vaekue tetã nguérape tuichavéva ha imbaretevéva pende hegui pene moinge haguã ha omeʼẽ haguã peẽme ijyvy, ko yvy pene mbaʼéva gueteri koʼágã peve.  Pene manduʼáke ko mbaʼére ha ani pende resarái arakaʼeve: Tupã Ñandejára hína Tupã yvágape ha yvy ári. Ndaipóri ambue tupã.  Pejapo hembiapoukapy ameʼẽva peẽme ko árape ha opa mbaʼe osẽ porãta peẽme ha pene ñemoñarépe. Peikóta pe yvýpe Tupã Ñandejára peẽme omeʼẽva opa árape guarã.   Upérõ Moisés omboyke mbohapy táva Jordángui kuarahy resẽ gotyo,  ikatu haguãme okañy ha oiko kyhyjeʼỹ rehe peteĩ kuimbaʼe ojuka vaekue ojaposeʼỹ rehe peteĩ hapichápe haʼe ipochyʼỹva ndive. Haʼe ikatúta okañy peteĩme koʼã mbohapy távagui ha ndojejuka moʼãi.  Rubén ñemoñarépe guarã, pe táva hína Béser ha opyta peteĩ ijyvatehápe, yvy ojeikoʼỹháme. Gad ñemoñarépe guarã pe táva hína Ramot ha opyta Galaádpe. Manasés ñemoñare mbyterépe  guarã pe táva hína Golán ha opyta Basánpe.   Moisés omeʼẽ Tupã rembiapoukapy ha reko mboʼe Israel ñemoñarépe.  Haʼe kuéra oñemombaʼe ijyvy rehe ha ambue amorréo ruvicha guasu, Og hérava, yvýre, oiko vaekue Jordángui kuarahy resẽ gotyo.  Pe yvy ojepyso táva Aroérgui, opytáva ysyry Arnón rembeʼýpe, yvyty Sirión peve, upéva hína yvyty Hermón.  Ha ojepysove ysyry Jordán ykére ha oguahẽ Arabá peve, yvyty Pisgá rembeʼy peve. Moisés ombyaty opa Israel ñemoñarépe ha heʼi chupe kuéra: —Peẽ Israel ñemoñare, pehendúke opa koʼã tembiapoukapy ameʼẽva peẽme ko árape. Perekóke pene akãme ha pejapo opa mbaʼe umívape ojeʼéva.  Yvyty Horébpe Tupã Ñandejára ojapo vaekue ñeʼẽ meʼẽ,  ndahaʼéi pende ru kuéra ndive, ñane ndive uvei, jaikovéva gueteri koʼágã.  Yvyty ruʼãme Ñandejára oñeʼẽ vaekue peẽme omaʼẽvo pende rehe tata apytégui ha peẽ avei pemaʼẽvo pe tata rehe haʼe oĩháme.  Che aime vaekue upépe haʼe haguã peẽme upe Ñandejára heʼíva, peẽ niko pekyhyje tatágui ha ndapejupíri yvytýpe. Ñandejára heʼi:   —Che hína Tupã nde Jára roguenohẽ vaekue Egíptogui, tembiguái rekógui.   Ani rereko ambue tupã che ykére.   Ani rejapo mbaʼeveichagua taʼãnga, tahaʼe yvagapegua, tahaʼe yvy arigua, tahaʼe ypegua oikóva raʼãnga.  Ani reñesũ mbaʼeveichagua taʼãnga renondépe térã remombaʼe guasu chupe. Cháke che hína Tupã nde Jára ha ndaipotái che myengovia avavére. Ainupã pochýta umi oñemoĩvape che rehe ha itaʼýra kuérape, ñemoñare mbohapyha térã irundyha peve.  Umi che rayhúvape katu ha ojapóva che rembiapoukapy  ha iñemoñarépe, aiporiahurereko opa árape.   Ani reiporu Tupã nde Jára réra rejapo haguã ivaíva,  cháke che hína Tupã nde Jára ha ainupã pochýta pe oiporu vaívape che réra.   Embyaje pytuʼuha ára ha embyarete, Tupã nde Jára heʼi haguéicha ndéve.   Rerereko 6 ára rembaʼapo haguã.  Ára 7 katu pytuʼuha ára ha remboyke vaerã chéve guarã. Pe árape nderejapói vaerã mbaʼeveichagua tembiapo  ha ani ojapo avei nde raʼy, nde rajy, ne rembiguái kuimbaʼéva térã kuñáva, ne rymba guéi térã ne rymba vúrro, térã mbaʼeveichagua mymba rerekóva, térã mombyrygua oikóva ne retãme, ikatu haguã ne rembiguái kuimbaʼéva ha kuñáva opytuʼu ndéicha avei.  Ne manduʼa nde avei reiko hague tembiguái ramo Egíptope ha che, Tupã nde Jára, roipeʼa hague upégui pyapy mbaretépe. Upévare haʼe ndéve rembyarete haguã ára 7ha.   Ehayhu nde ru ha nde sýpe,  che, Tupã nde Jára, haʼe haguéicha ndéve, ikatu haguã opa mbaʼe osẽ porã ndéve ha reikove puku pe yvýpe che ameʼẽtava ndéve.   Ani reporojuka.   Ani reiko tembireko ne mbaʼeʼỹva ndive.   Ani remonda.   Ani remboja rei mbaʼeve nde rapicháre.   Ani reñemyakã vai nde rapicha rembirekóre,  térã reipota ne mbaʼerã hóga, ijyvy, hembiguái, hymba guéi, hymba vúrro, térã oime raẽ mbaʼe imbaʼe teéva.   Koʼãva hína umi tembiapoukapy Ñandejára heʼi vaekue oñeʼẽ hatãvo tata ha arai ypytũ apytégui, peñembyaty ramo guare yvytýpe. Upéi noñeʼẽvéi ha ohai koʼã ñeʼẽ mokõi ita pehẽnguére ha omeʼẽ chéve.   Hángaʼu opyta kóva iñakãme! Hángaʼu che apo mbaʼe ramo opa ára ha ojapo hikuái che rembiapoukapy ikatu haguã opa mbaʼe osẽ porã chupe kuéra ha iñemoñarépe!  Tereho ha ere chupe kuéra oho jey haguã hekohápe.  Upéi eju jey ha epyta koʼápe che ndive ha ameʼẽta ndéve opa umi che rembiapoukapy. Emyesakã umíva Israel ñemoñarépe, ikatu haguã ojapo péicha pe tetãme che ameʼẽtava chupe kuéra.   Peẽ Israel ñemoñare, peñehaʼãmbaitéke pejapo opa mbaʼe Tupã Ñandejára heʼi vaekue peẽme. Aníke pejei hembiapoukapýgui.  Pejapóke opa mbaʼe heʼíva ikatu haguã osẽ porã peẽme opa mbaʼe ha peiko opa ára pe yvýpe koʼágã peiketahápe.” Koʼãva hína umi tembiapoukapy Tupã Ñandejára heʼi hague chéve poheko mboʼe haguã. Pejapóke opa mbaʼe heʼíva, peiko ramo pe yvýpe peiketahápe koʼágã peñemombaʼe haguã hese.  Ehayhu Tupã Ñandejárape nde pyʼaite guive, opa nde rekovéreve ha opa ne mbaretekue reheve.   Ani nde resarái arakaʼeve koʼã tembiapoukapýgui che ameʼẽva ndéve koʼágã.  Eheko mboʼe umíva rehe nde raʼy kuérape, ne manduʼa hese manterei chupe kuéra, nde rógape, tapére, reñenonguévo ha repuʼãnguévo.  Eñapytĩ umíva nde jyváre ha eraha nde syváre manduʼarã.  Ehai umíva nde róga rokẽ horkon rehe ha nde táva kuéra rokẽre.   Tupã Ñandejára heʼi haguéicha omeʼẽvo iñeʼẽ pende ru kuéra ypykuépe Abraham,  Isaac  ha Jacob,  haʼe omeʼẽta peẽme peteĩ tetã oguerekóva táva tuicha ha iporãva peẽ napemopuʼãi vaekue.  Peñehaʼã pejapo opa umi hembiapoukapy haʼe omeʼẽ vaekue peẽme.  Pejapo opa mbaʼe heko joja ha iporãva Ñandejára renondépe, ha opa mbaʼe osẽ porãta peẽme. Ikatúta peñemombaʼe pe yvy porã rehe Ñandejára omeʼẽ vaekue pende ru ypykuépe,  ha pemosẽta pégui umi tetã ñemoñarépe ndaijaʼéiva pende rehe, haʼe omeʼẽ haguéicha peẽme iñeʼẽ.   Umi ára ou vaerãme pende raʼy kuéra oporandúne peẽme: “Mbaʼére piko Tupã Ñandejára heʼi ñandéve jajapo haguã opa koʼã tembiapoukapy?”  Tupã Ñandejára omoĩvo pende pópe koʼã tetã ha peẽ pende puʼaka hese kuéra, tekotevẽ pehundipaite, ha ani peñoñeʼẽ meʼẽ hendive kuéra térã peiporiahurereko chupe kuéra.  Ani pemenda ikuña kuérare, térã peheja pende rajy térã pende raʼy omenda hese kuéra.  Cháke upéicha haʼe kuéra oipeʼáta pende raʼy kuéra Tupãgui ha omoñesũta itupã nguéra renondépe. Upérõ Tupã ipochy rendýta ha pene rundíta peteĩ sapyʼaitépe.  Péicharõ, peity yvýre ijaltar kuéra, pemyanguʼi umi ita ñemboʼy ha yvyra máta haʼe kuéra omombaʼe guasúva, ha pehapypa itaʼãnga kuéra.   Pejapo péicha, peẽko hína Tupã Ñandejára mbaʼe tee. Haʼe pende poravo opa tetã apytégui hetã teerã.   Tupã pende rayhu ha pende poravo, ndahaʼéi peẽgui pe tetã imbareteve ha tuichavéva. Peẽko hína pe tetã michĩvéva.   Tupã katu pende rayhu ha ojapose pe heʼi vaekue pende ru kuéra ypykuépe oñeʼẽ meʼẽgui chupe kuéra. Upévare oiporu ipyapy mbarete ha pene renohẽ Egipto ruvicha guasu po guýgui pende rerekóva hembiguái ramo.  Pene manduʼa kóvare: Tupã Ñandejára, haʼe añoite hína Tupã ha hendive ndaipóri japu. Haʼe ojapóta pe heʼi vaekue oñeʼẽ omeʼẽvo, ha umi ohayhúvape chupe ha ojapóva hembiapoukapy, ohechaukáta mborayhu ogueʼỹva ha avei opa iñemoñarépe opa árape guarã,  ha nohaʼarõ moʼãi oinupã pochy haguã hese oñemoĩvape,  ohundívo chupe.  Péicharõ, pejapo pe ojeʼe vaekue peẽme. Pejapo opa hembiapoukapy ameʼẽva peẽme ko árape.   Pene ñeʼẽ rendu ramo umi tembiapoukapýpe ha pejapo ramo hekopete, Tupã Ñandejára oiméta iñeʼẽme pene ndive ha akóinte pende rayhúta heʼi haguéicha pende ru kuéra ypykuépe.  Ani pekyhyje chugui kuéra. Pene manduʼa umi mbaʼére Tupã Ñandejára ojapo vaekue mburuvicha guasu Egipto guáre ha hetã guáre.  Pene manduʼa umi ñenupã pochy rehe ojapóva hese kuéra peẽ pehecha vaekue pende resa tee rupi, umi mbaʼe rechapyrã ha pe pyapy mbarete oiporu vaekue Tupã Ñandejára pene renohẽ haguã pégui. Haʼe ohundi haguéicha Egipto ñemoñarépe, peichaite avei haʼe ohundíta opa umi tetãme pene mongyhyjéva koʼágã.  Haʼe omboryryipáta chupe kuéra pene renondépe ha ohundíta opa okañysévape pende hegui.  Ani pekyhyje umívagui. Tupã Ñandejára oĩ pene ndive. Haʼe hína Tupã mbarete ha kyhyjeha.  Mbegue katúpe haʼe omosẽta ohóvo umi tetã ñemoñarépe hetã nguéragui peẽ peguahẽvo. Naiporãi oñemosẽmba iñepyrũrãme, peẽ niko na pende retái gueteri ha na pe myenyhẽ moʼãi pe yvy. Ha umi tymba ñarõ oñembohetávo pe yvy nandípe ondyryséta pende rehe.  Tupã omoĩta pende pópe umi tetã ha omongyhyjéta hetã ñemoñarépe pende hegui, pehundipa peve chupe kuéra.   Haʼe omoĩta pende pópe huvicha kuéra. Pejukapáta chupe kuéra ha opytáta tesarái etépe. Avave na pende joko moʼãi, pehundipáta peteĩ-teĩme.  Pehapy itupã nguéra. Ani peipota pene mbaʼerã pláta térã óro oĩva hese kuéra. Peñongatu ramo pene mbaʼerã, upéva hína pene rundiharã. Tupã Ñandejára ndoikuaaséi hína mbaʼeve umívagui.  Ani peraha mbaʼeve umívagui pende rógape, cháke peẽ avei peñehundíta. Ani pehecha ramo, Ñandejára ohundi etéta hína umíva. Pejapóke hekopete opa umi tembiapoukapy ameʼẽ vaekue peẽme ko árape ikatu haguã peikove, peñemboheta ha peñemombaʼe pe yvýre Ñandejára omeʼẽ vaekue pende ru ypykuépe.  Pereko rire opa mbaʼe peʼuséva ha pemopuʼã pende rogarã,  oñemboheta rire pende vaka ha pende ovecha, pende pláta ha pende óro ha opa mbaʼe perekóva,  peñeñangarekóke ani peje japo ha pende resarái Tupã Ñandejáragui pene renohẽ vaekue Egíptogui peiko haguépe tembiguái ramo.  Haʼe pene moirũ ko yvy ojeikoʼỹha tuichaitéva ha oporomongyhyjéva rupi, oĩ haguépe mbói ha alakran. Pe yvýpe ndaiporihápe y haʼe oguenohẽ y pe itágui peẽme guarã.  Pe yvy ojeikoʼỹháme omeʼẽ peẽme maná peʼu haguã, ha tembiʼu peichagua ndoʼúi vaekue pende ru kuéra ypykue. Omoĩ ñepysãnga pene raperãme oikuaaségui mbaʼeichaguápa peẽ, ikatu haguã pende rovasa ipahápe omeʼẽvo peẽme heta mbaʼe porã.   Ani peimoʼã peẽ pene resãiha pene mbaretégui pende jehegui voi.  Pene manduʼa Tupã Ñandejárante omeʼẽ hague peẽme umi mbaʼeta perekóva. Ojapo péicha oimégui koʼagãite peve iñeʼẽ omeʼẽ vaekue pende ru kuéra ypykuépe.  Ani pende resarái Tupã Ñandejáragui térã pemombaʼe guasu tupã nguérape. Pejapo ramo péicha, taʼe porã mandi voi peẽme koʼágã, haʼe pene rundíta katu ete.  Pepuʼã ramo Tupã rehe haʼe pene rundíta umi tetãicha koʼágã haʼe ohundítava peẽ peguahẽvo upépe. Pehendu peẽ Israel ñemoñare! Peiméma hína pehasa haguãicha Jordán mboypýri ha peñemombaʼe pe yvýre oguerekóva tetãgua imbareteve ha hetavéva pende hegui. Itáva kuéra tuicha ha tápia ijerére oĩva ijyvate eterei.  Ndahaʼéi peẽ pende reko porãgui ha pejapógui pe heko pegua, ohejátava peike pe yvýpe ha peñemombaʼe hese. Haʼe omosẽta chupe kuéra, haʼe kuéra iñañágui ha ojapo haguã pe heʼi vaekue pende ru kuéra ypykuépe Abraham, Isaac ha Jacob, oñeʼẽ meʼẽgui chupe kuéra.  Peikuaa porãke kóva: Tupã omeʼẽ hína peẽme ko yvy ndahaʼéi ohepy meʼẽ haguã peẽme pende reko porãgui. Ndapeichaguái ete hína peẽ. Peẽ uvei peikose pene akã rehénte voi ha ndapepoiséi pende reko vaígui.   Ani pende resaráitei mboy jeýpa pembopochy vaekue Ñandejárape yvy ojeikoʼỹháme. Pesẽ guive Egíptogui koʼagãite peve, pepuʼãha rehe hesénte voi peiko.  Yvyty Horeb etépe voi pembopochy vaekue Ñandejárape ha eterei voi ave, pene rundi haguãicha.  Ajupi vaekue yvyty ruʼãme Ñandejára omeʼẽ haguã chéve umi ita pehẽngue ohai haguépe ñeʼẽ meʼẽ Ñandejára ojapo vaekue pene ndive, upéva hína umi 10 hembiapoukapy. Apyta upépe 40 ára ha pyhare pukukue  hayʼu ha haʼu rehe mbaʼeve.  Upérõ Ñandejára omeʼẽ chéve umi mokõi ita pehẽngue haʼe ohai haguépe ipo tee rupi pe heʼi vaekue peẽme tata apytégui peñembyaty ramo guare yvyty renondépe.  Pe 40 ára ha pyhare rire Tupã omeʼẽ vaekue chéve umi mokõi ita pehẽngue ohai haguépe iñeʼẽ meʼẽ.   Upéi Ñandejára heʼi chéve: “Pyaʼéke eguejy hendápe kuéra. Péina ne retãgua renohẽ vaekue Egíptogui itujupaitéma ha ojapo hína pe ivai etéva. Ojeíma hikuái che rembiapoukapýgui, ha ojapo ijupe kuéra itupã guaʼurã.”   Tupã heʼi vaekue avei chéve: “Rehecha porãma mbaʼéichapa haʼe kuéra oikose iñakã rehénte voi.  Aníke che jokose. Ahundi etéta voi chupe kuéra, avave imanduʼaveʼỹ haguã hese kuéra. Upéi ajapóta nde hegui peteĩ tetã tuichave ha imbaretevéva chugui kuéra.”   Upérõ aguejy pe yvyty hendývagui, che pópe umi mokõi ita pehẽngue ojehaihápe ñeʼẽ meʼẽ.  Ahecha peẽ na pene ñeʼẽ rendúi hague pe tembiapoukapýpe Tupã Ñandejára omeʼẽ vaekue peẽme, pepuʼã hague hese pejapóvo pene tupã guaʼurã peteĩ tóro raʼãnga ita vera guigua.  Upérõ upépe voi pende rovake, ajapete ita rehe umi mokõi ita pehẽngue ha amyanguʼipaite.  Upéi katu ajeity jey Ñandejára renondépe che syva yvýre 40 ára ha pyhare pukukue haʼu ha hayʼuʼỹ rehe mbaʼeve. Ajapo upéva peẽ pepuʼã haguére Ñandejára rehe ha pembopochy chupe.  Akyhyje  Ñandejára pochy rendýgui, ipochy etereígui pene rundi haguãicha peteĩ sapyʼaitépe. Ñandejára katu ohendu jey che ñemboʼe.  Ñandejára avei ipochy eterei Aarón ndive ohundi haguãicha chupe, ha upéva rehe añemboʼe avei hese.  Ajapyhy pene rembiapo kyʼakue, pe tóro raʼãnga ita vera guigua, ha aity tatápe. Upéi amyanguʼi tumi ha amombo ikuʼikue ysyry yvytýgui oguejývape.   Pembopochy vaekue avei Ñandejárape peime ramo guare Taberá,  Masá  ha Quibrot-Hataavápe.   Ha añemboʼe vaekue péicha: “Nde Tupã che jára! Anína rehundi ne retãgua teépe, nde voi renohẽ vaekue Egíptogui nde pyapy mbaretépe.  Ne manduʼána ne rembiguái kuéra Abraham, Isaac ha Jacob rehe ha ani nde pochy eterei koʼã che rapicha ahẽ ndive, iñakã kuchúva, iñañáva ha ojaposéva ivaívante voi.  Cháke heʼítako hína nde rehe Egiptogua na nde puʼakái hague reroike haguã chupe kuéra pe yvýpe remeʼẽséva imbaʼerã. Heʼíta hikuái reraha hague chupe kuéra yvy ojeikoʼỹháme rejuka haguã upépe na nde aʼéigui hese kuéra.  Ipahápe niko haʼe kuéra hína umi tetãgua nde reiporavo vaekue ne mbaʼerã ha renohẽ vaekue Egíptogui nde pyapy mbaretépe.” Peteĩ mberu reʼõngue ine ha ombyai pe mbaʼe ryakuã porã. Oñehenduve výro rei michĩvéva ku arandu tuichavévagui.   Iñarandúva oho iporã haguã gotyo, itavýva katu ivai haguã gotyo.   Itavýva, ojapóvapente, ohechauka itavyha, jepevénte heʼi oikóvo umi ambuénte itavyvaha.   Ipochy ramo ne ndive tetã sãmbyhyhára, ani nde pyʼa tarova; jejavy guasúpe guarã pohã oiko oikóva rejapyhy pyʼa guapýpe.   Ahecha kuaa peteĩ jejavy oikóva ko yvy apére, ha omoñepyrũva umi tetã sãmbyhyhára voi:  itavývape oñemeʼẽ hembiaporã hasyvehápe ha iñarandúvape katu výro reihápe.  Ahecha tembiguái oikóva kavaju ári ha mburuvicha guasu raʼýpe yvy rupi, tembiguái ramo guáicha.   Yvykua ojapóva ipype hoʼa. Apaʼa omondoróvape mbói oisuʼu.   Itáre ombaʼapóva ojehary ipype. Jepeʼa omboʼíva ikatu oñekytĩ.   Hácha nahãimbevéi ramo ha noñehãimbeʼevéirõ, hatã ojehachea vaerã. Iporãve ojejapo opa mbaʼe arandúpe.   Maerãpa iporã mbói mbojerokyha pe mbói oporosuʼu ramo ojeroky mboyve?   Iñarandúva ñeʼẽ rehe ijaʼe maymáva, itavýva ñeʼẽ katu, chupe voi ogueraha ivaihápe;   oñepyrũ heʼi výro rei memete ha ipahávo itavýva ñeʼẽ tuichavéva.   Itavýva oguereko katuete heʼi vaerã! Ava piko ikatu heʼi pe oikótava, ko avave oikuaaʼỹva tenondevevogua?   Itavýva ojejukauka mbaʼapópe, ha táva guasu rape jepe ndoikuaái.   Aichejáranga pe tetã oguerekóva huvicha guasúrõ peteĩ mitã, ha mamo mburuvicha guasu raʼy kuéra ikoʼẽmbaha karu guasuhápe!   Ovyʼáne upe tetã oguerekóva mburuvicha guasu imarangatúva, ha mamo tetã sãmbyhyhára okaruhápe tekotevẽ jave porã, imbarete jey haguã, ndahaʼéi okaʼu haguã!   Ombaʼaposeʼỹva ári hoʼa hóga ape, ombaʼapoʼỹva ári katu hóga voi.   Tembiʼu oĩ jakaru haguã vyʼápe kaguy katu jarohory haguã jeikove, ha upevarã tekotevẽ pirapire.   Ani reñeʼẽtei mburuvicha guasúre ne akãme rei jepe. Ani reñeʼẽ vai pe imbaʼe retávare, reimérõ jepe ne año, cháke guyra oveve ha ikatúne oho omombeʼu chupe. Ýpe eity ne rembiʼu; aremi rire rejuhúta.   Embojaʼo nde rapichápe rerekóva ikatu háicha, ndereikuaái niko mbaʼe ivaívapa ikatúne ou ko tetã ári.   Arai iñanambusu ramo ama hoʼa yvy ári. Toʼa yvyra hoʼahápe, yvatévo térã yvývo gotyo, upe hoʼa haguépe upepete opytáne.   Omaʼẽva yvytúre noñemitỹi, ha omaʼẽva araíre nomonoʼõi.   Pe ndereikuaaiháicha mamópa oho yvytu,  ha mbaʼéichapa oiko ypy mitã isy ryépe, upéicha avei ndereikuaái mbaʼépa ojapo Tupã, opa mbaʼe apoharéva.   Eñemitỹ pyharevekue ha kaʼarukue eñemitỹ avei, ndojekuaáiko arakaʼetépa osẽ porãta hína, pe oñeñotỹ raẽ vaekuépa térãpa pe upe riregua, ỹrõ katupa mokõivéva osẽ porãta.   Iporã pe ára jekuaa, ha iporã ojehecha kuarahy;  ha ojeikove pukúta ramo jepe ha ojevyʼáta umi mbaʼéreve, tekotevẽ ojekuaa pytũ avei ipuku vaerãha, ha opaite mbaʼe oúva tenonderãvévo tavy reko poru reiha.   Evyʼáke, nde mitã rusu, koʼágã ne resãiva; evyʼa iporãvagui, koʼágã ikatúva. Ejapo nde pyʼa oñandúva ha opa mbaʼe rehecháva, ne manduʼánteke Tupã ombaʼe jerure vaerãha rejapo vaekuére.  Eipeʼa nde jehegui jepyʼapy ha mbaʼembyasy, iporãve ramo jepe mitãrusu rekove, tavy reko poru reínte avei. Ne manduʼáke Tupã nde apoharére, koʼágã ne mitãva ha neʼĩra gueteri oguahẽ teko asy; ágãnte oguahẽne ára ere haguã: “Ára ahasáva ndoguerúi chéve vyʼa.”  Ejapo koʼágã neʼĩrava gueteri ogue kuarahy, jasy ha umi mbyja ave, ha oĩva gueteri arai pe oky rire.  Oguahẽta ára umi mburuvicha guasu róga ñangarekoha oryryipávo ha oñesũvo umi ipyʼa guasúva; mbaʼe raʼỹi monguʼiha saʼi opytáne ha nomonguʼivéi chéne; umi omaʼẽva ovetã rupi, oñepyrũne ndohechavéi ohóvo.  Oguahẽvo upe ára, oñembotýne umi okẽ tape ári oĩva. Avati monguʼiha ryapu opáne ohóvo. Guyra kuéra opurahéine, ha noñehendúi chéne.  Umi yvateha oporomongyhyjéne, tapére katu oiméne oporombyaiséva. Mbokaja oñepyrũne ipoty, tuku oporomyangekóine ha katuáva naiporãvéi chéne. Yvypóra niko ohóma ouveʼỹ haguãgui, ha oñehendúma umi tape rupi hasẽ joáva imanóre.   Ne manduʼáke Tupã nde apoharére, koʼágã neʼĩrava oso nde rekove sã pláta guigua ha ojeka ku japepo óro guiguáva; koʼágã neʼĩrava ojeka ykua rembeʼýpe kambuchi ha ndosopái pe tukumbo y nohẽha.  Upéva riréku pe yvytĩmbo ojevýne yvýpe, yma guaréicha, ha ñane ágã oho jeýne Tupã rendápe, ko haʼéva imeʼẽhare.   Che, Ñemoñeʼẽhára, haʼe jey-jey: Tavy reko poru rei, tavy reko poru rei! Opa mbaʼe tavy reko poru rei!   Ha iñarandu javeve, upe Ñemoñeʼẽhára heta hetave arandu omoguahẽ tapicha yvypórape. Oñemoĩ avei oikuaahaʼã heta eterei ñeʼẽnga ha omoĩ hendaguãme porã.  Ojapo ikatúva guive ojuhu haguã umi ñeʼẽ iporãvéva, oheja kuatiáre umi añeteguáva.  Popíaicha umi iñarandúva ñeʼẽ, ha oñembyaty porã rire katu, yvyra hakua ojekutu porã vaicha, peteĩ ovecha rerekua año omoĩ vaekue.  Pe oñerenohẽva chugui kuéra niko, ñemomarandu tuicháva. Kuatia jehai heta ndopái arakaʼeve, ha ñehaʼã heta ojekuaave haguã oporomokaneʼõ.  Ñeʼẽ opáma. Ojeʼe vaerã ojeʼepáma. Embojerovia Tupãme ha ejapo hembiapoukapy, upéva niko tembiaporã tuichave oguerekóva yvypóra.  Tupã ojeruréne ñandéve ñamombeʼu haguã chupe opaite mbaʼe jajapóva, ivaíva térã iporãva, ha jepevénte raʼe jajapo ñemiháme. Mbaʼépa oguenohẽ yvypóra imbaʼapo retaitégui ko arapýpe?   Oime onaséva, oime omanóva, yvy katu ndoikoéi arakaʼeve.   Osẽ kuarahy, oike kuarahy, ha ojevy hendaguépe osẽ jey haguã.   Yvy gotyo oipeju yvytu ha ojere upéi yvate gotyo. Ojere ha ojere pe yvytu! Ojere ha ojere jey!   Ysyry maymáva hoʼa yguasúpe ha yguasu máramo nahenyhẽi. Ysyry ojevy pe osẽ haguégui, oipykúi jey tape oguata haguénte.   Avave ndaikatúi heʼi mbaʼeichaite pevépa ñane monguerái opa mbaʼe. Mbaʼeve ndaipóri ñahendu ha jahecháva ñane mbohory porã vaerã.   Ndaipóri chéne mbaʼeve ymave oĩʼỹ vaekue. Mbaʼeve ndojejapói chéne, ymave ojejapoʼỹ vaekue. Yvy apére ndaipóri mbaʼeve ipyahúva!   Oime vaerã katuete heʼíva: “Kóva katu mbaʼe ipyahúva” Jepevénte upéva oiméma vaekue are ñande ñaime mboyve.   Umi mbaʼe ohasávagui tesarái oiko, ha tesaráipe hoʼáne mbaʼe tenondegua, umi ou vaerã upe rire apytépe.   Che, Ñemoñeʼẽhára, Israel ruvicha vaekue Jerusalénpe,  ha ajeity ahesaʼỹijo ha aikuaahaʼã arandúpe, opaite mbaʼe ojejapóva ko arapýpe. Eguatána ehecha pe mbaʼe pohyiete Tupã omoĩva yvypórape omotĩndy haguã!  Ha ahecha kuaa opaite mbaʼe ojejapóva ko arapýpe tavy reko poru reiha, haʼeténte rejokoséva yvytu.  Ndaikatúi oñekarẽʼóvo ikarẽva ha ndaikatúi ojepapa ojererekoʼỹva!  Añetehápe, tuicha javeve arandu, tuichave ne angekói. Reikuaa kuaavévo, upépe katu okakuaa nde reko asy. Haʼe avei che jupe: “Koʼágã ahecháta mbaʼépa oiko avyʼa ramo, teko porã ameʼẽta che jupe”. Upéva nipo tavy reko porúnte avei raʼe!  Ha ajuhu, japukáva raʼe tarováguinte ha vyʼa katu ndahaʼéi mbaʼeve.  Che apytuʼũ arandu meme, ahaʼãse moʼã kaguýpa che mopuʼã, ha ajeity ipype aikuaa potávo, upévapa pe mbaʼe iporãvéva yvypórape guarã, oikove mbykymi aja ko arapýpe.  Heta mbaʼe tuicháva ajapo. Chéve guarã ajapouka óga guasu-guasu,  areko parralty che mbaʼe teéva.  Ajapo che kokuerã ha añotỹ ipype opaichagua yvyra rakã hiʼáva.  Ajoko ysyry amboʼy porã haguã umi yvyra añotỹva;  ajogua tembiguái kuñáva ha kuimbaʼéva ha areko ave imongakuaapy che rógape voi oikove ypy vaekue; areko avei vaka ha ovecha, hetaiteve oimeraẽva che mboyve oĩ vaekue Jerusalénpegui.   Ambyaty heta óro ha pláta, mbaʼe reta oguereko vaekue ambue kuéra mburuvicha ha ambue henda rupi guare ave.  Areko opurahéiva, kuñáva ha kuimbaʼéva, areko opaichagua vyʼa ha heta che kuña. ,   Yvypóra imombaʼe guasuha vaekue che,  ha umi che arekóva, hetaiteve umi che mboyve guare oguereko vaekuégui Jerusalénpe. Upéi ave, arandu nda che rejái.  Ajaposéva ajapómi, nambotovéiva arakaʼeve oimehaichagua vyʼa. Avyʼa che pyʼaite guive opa che rembiapóre ha upe vyʼa upéva che repymeʼẽ.  Añemoĩ upéi añaminduʼu umi ajapo vaekuére, hasy vaekue chéve ijapo ha ahecha kuaa tavy reko poru reinteha opa mbaʼe, jajekoséva ramo guáicha yvytu, ha ndaiporiha mbaʼeve iporãva ko arapýpe.  Upéi añemoĩ ahesaʼỹijo mbaʼépa pe arandu, pe tovatavy ha pe výro. Mbaʼe nipo ojapovéne pe mburuvicha ramo oikóva che rire, che ajapoʼỹ vaekue?  Ha ajuhu arandu iporãveha výrogui, iporãveháicha ára sakã pytũgui.  Iñarandúva oiporu porã hesa, yvypóra katu oiko pytũguýpe. Ha upépe ahecha maymávape ohaʼarõha peteĩ mbaʼénte,  ha haʼe che jupe: “Ivýrovape ohaʼarõva, che raʼarõ avei chéve, aipórõ, mbaʼépe iporã chéve pe arandu. Upéva jepeve jatavy poru rei!  Ha avave naimanduʼa moʼãi arakaʼeve iñarandúvare ha ivýrovare ave; ára ohasa ha ohasávo opa mbaʼégui oiko tesarái, ha iñarandúva ha ivýrova omano peteĩcha.”   Ipahávo agueroʼyrõ tekove, opa mbaʼe oikóva ko arapýpe opẽ jeýnte che rehe. Añetehápe, opa mbaʼénte tavy reko poru rei, ojejokose ramo guáicha yvytu!  Ipahávo aroʼyrõ, ndachaʼevéi avei mbaʼetaite ajapo vaekue ko árape ahejapaite vaerã jeýnte ajapo vaekue ko arapýpe, ahejapaite vaerã jeýnte che rekoviarépe.  Ha peteĩ mbaʼe oiko vaerã katuete: upe che rekoviare, taiñarandu térã taivýro, oñembojára vaerã opaite arandu ha ñehaʼãme ahupyty vaekuére ko arapýpe. Opa mbaʼénte voi tavy reko poru rei!  Ahechávo umi ajapo vaekue ko arapýpe, ambyasy ambaʼapo hetaite hague,  oime niko omoĩ vaekue arandu, mbaʼe kuaa ha heta mbaʼe ohasa vaekue hembiapópe, oheja haguã jeýnte opa mbaʼe pe nombaʼapói vaekue ohupyty haguãme. Ha upéva haʼe tavy reko poru rei ha ñeporomboheko jojaʼỹ nde tuicháva!  Ipahápe, mbaʼe piko yvypóra oguenohẽ pe hetaite ombaʼapógui ha hetaite ojepyʼapýgui ko arapýpe?  Oikove aja pukukue oiko asy,  ipohýi chupe tekove; pyhare jepe ndopytuʼúi iñapytuʼũ. Ha upéva avei tavy reko poru rei!  Mbaʼe porãve ojapo vaerã yvypóra, okaru ha omboyʼu,  ha ovyʼa porã hembiapokuére, ajuhu niko upéva avei ouha Tupãgui.  Máva piko ikatu okaru ha ovyʼa ndahaʼéi ramo haʼe rupi?  Jahecha Tupã omeʼẽha arandu, mbaʼe kuaa  ha vyʼa umi haʼe ohecha porãvape; umi heko kyʼávape katu, oheja oñakã rapuʼã ha ombyaty heta mbaʼe, omeʼẽ haguã upéi umi haʼe ohecha porãvape.  Kóva avei tavy reko poru ha yvytu jokose! Ko arapýpe opa mbaʼe hiʼára; opa mbaʼe oikóva peguarã oime hiʼára:   Ára ojeikove ypy haguã ha ára oñemano haguã, ára oñeñemitỹ haguã ha ára oñemonoʼõ haguã temitỹngue.   Oime ára ojeporojuka haguã ha ára oñeporomonguera haguã. Peteĩ ára oñembyai haguã ha peteĩ ára ojejapo haguã   Ára oime haguã opukáva. ára oime haguã hasẽva. Ára oñembyasy haguã omanóva ha ára oñeime haguã vyʼápe.   Ára oñemyasãi haguã ita ha ára oñemonoʼõ haguã. Ára oñeañuã haguã ha ára ojejei haguã ojuehegui.   Ára oñeñehaʼã haguã ha ára ojeheja haguã ojejapóva. Ára oñeñongatu haguã ha ára oñemombo haguã.   Ára oñemondoro haguã ha ára oñembovyvy haguã Ára oñekirirĩ haguã ha ára oñeñeʼẽ haguã   Ára mborayhúpe guarã Ha ára roʼyrõme guarã. Ára ñorãirõme guarã ha ára ñorãirõveʼỹme guarã.   Mbaʼépa oguenohẽ yvypóra hetaite ombaʼapo haguégui?  Ahecha kuaa pe mbaʼe pohýi omoĩva Tupã yvypórape omotĩndy haguã.  Haʼe, hiʼárape porã, opa mbaʼe ojapo iporãva; omoĩ avei yvypóra akãme mbaʼe paveʼỹ ndaikatúi ramo jepe oikuaapa Tupã ojapo vaekue ha ojapo vaerã.   Che aikuaa yvypórape iporãvevaha ovyʼa ha oiko porã,  jakaru ha ñamboyʼu ramo ha jahecha ramo ñane mopuʼãha ñane rembiapokue niko, Tupã omeʼẽgui ñandévente.  Ha aikuaa avei, opa mbaʼe Tupã ojapo vaekue, opa ára guarãma opyta vaerãha.  Ndaipóri oñembojoapy haguã térã ojepeʼa vaerã chugui: Tupã ojapo upéicha, henondépe ojejavy haguã.  Ndaipóri oĩva oĩʼỹ vaekue yma ha mbaʼeve ndaipóri chéne oĩʼỹmava. Tupã rupive yma guare oiko jey koʼágã.   Ahecha kuaa avei ko arapýpe oĩha teko kyʼa, ha ñaña oĩ vaerã moʼãháme teko joja ha teko potĩ.  Upévare haʼe, Tupã ombojovake vaerãha heko potĩvape ha heko kyʼávape oimégui ára opa mbaʼe oikóvape ha opa mbaʼe ojejapóvape.  Haʼe avei, yvypóra reko rehegua, Tupã ohaʼãha yvypórape ohecha kuaa haguã haʼe kuéra tymba kaʼaguyichaha.  Jaʼe porãsérõ guarã, yvypóra kuimbaʼe ha kuña ha tymba kaʼaguy peteĩcha opa; kóva ha amóva omano peteĩcha,  ha peteĩchante tekove pytu opavavépe guarã. Ndaipóri kuña ha kuimbaʼe oguerekóva tymba kaʼaguy oguerekoʼỹva: opa mbaʼe tavy reko poru rei,  ha maymáva oho opyta peteĩ hendápe; yvytĩmbógui ijapo pyre maymáva, ha yvytĩmbópe ojevypa jey vaerã.   Mávapa ikatu heʼi yvypóra ágã oho añeteha yvágape, ha tymba kaʼaguy ágã ohoha yvyguy pypukúpe?   Ahecha kuaa ndaiporiha mbaʼeve iporãvéva yvypórape guarã, oiko porãgui imbaʼapo repykuére, upéva niko upe chupe ohupytýva, avave ndogueru moʼãi chupe ohecha haguã mbaʼépa oiko omano rire. Amaʼẽ upéi umi jejopýre, ko arapýpe oikóva. Ha ahecha umi ojejopýva hasẽha ha ndaipóri ombohory vaerã chupe kuéra; umi ijopyha oity hese kuéra mbarete ha ndaipóri ombopyʼa guapýva chupe kuéra.  Upévare haʼe, umi omano vaekue iñangapyhyveha oikovévagui;  umi oikove ypyʼỹva gueteri jepe, oĩ porãve omanóva ha oikovévagui ndohecháigui gueteri ñaña oĩva ko arapýpe.  Ahecha avei, oñembaʼapo heta ramo ha oñesẽ porã upe mbaʼapópe, upéva ogueruha jerekose vai oporomopuʼãva oñoakãre, ha upéva avei tavy reko poru rei ha yvytu jokose.  Ojeʼe niko: “Itavýva ombojuasa ijyva ha oñembyai haʼe voi”  Che katu haʼe: “Iporãve repytuʼu saʼimi, ne kaneʼõve rangue rejokoségui yvytu.”   Ajerévo che yképe, ahecha ambue tavy reko poru rei ko arapy pegua:  peteĩ kariaʼy haʼeñóva, iñirũʼỹva, taʼýraʼỹva ha ipehẽngueʼỹva, arakaʼeve ndopytuʼúiva ha naikaneʼõiva omaʼẽ haguã hetaite mbaʼe oguerekóvare, ha oñeporanduʼỹva: “Avápe guarã piko ambaʼapoitei? Mbaʼeha piko ndaiko porãi?” Upéva avei tavy reko poru rei ha peteĩ mbaʼe pohýi.   Mokõi iporãve peteĩgui, hetave mbaʼe oguenohẽ mbaʼapógui.  Pe peteĩ hoʼa ramo, pe mokõiha omopuʼã jey chupe. Ha toʼamína pe haʼeño oikóva, ndaipóri chéne avave omopuʼãva chupe!  Upéi ave, mokõi oñeno ramo oñondive, mokõivéva ndairoʼýi;  haʼeñóva rehe ikatu oime ipuʼakáva; mokõi ramo katu, ikatuve ojepytaso. Ha upéi ave, inimbo ipo mbohapýva ndosói oimeháicha rei.   Ha upéi katu, iporãve mitãrusu mboriahu iñarandúva, mburuvicha guasu tuja itavývagui, kóva ndoheja véima oñeñemoñeʼẽ chupe.  Ha heta ramo jepe umi ipo guýpe oguerekótava, umívape ha iñemoñare kuérape nomyangapyhy moʼãi. Ha upéva avei tavy reko poru rei ha yvytu jokose.   Ani ne ragẽtei nde jurúpe ha ne apytuʼũme ave remeʼẽ haguã ne ñeʼẽ Tupãme, cháke Tupã oĩ hína yvágape ha nde katu yvýpe. Upévare, eñeʼẽ mbovýke ikatuháicha,  cháke rejepyʼa mongeta heta ramo rejekera jopýne, ha reñeʼẽ heta ramo, eréne výro rei.   Reñeʼẽ meʼẽ ramo Tupãme, aníke nde are rejapo haguã upe reñeʼẽ meʼẽ hague, chupéko nombohorýi ivýrova. Ejapóke reñeʼẽ meʼẽ hague,  iporãve nereñeʼẽ meʼẽi, reñeʼẽ meʼẽ vaerãrõ ha nderejapói.   Aníke reheja nde juru ne mongyʼa upéi ere Tupã remimboúpe rejavýnte hague. Maerãpa rehejáta ipochy Tupã ere vaekuére ha ombyaipa jey ne rembiapokue?  Upévare, hetaite jekera jopy ha ñeʼẽ rei paʼũme, nde rerohory vaerã Tupãme.   Ani reñemondýi oimérõ tetã rehechaha mboriahu ojejopýva ha ojeityha mbarete teko joja ha heko peguáre; peteĩ mburuvichápeko omoʼã pe tuichavéva, ha koʼã mokõime katu omoʼã umi tuichave jeýva.  Ha upévape oñehenói tetã akã rapuʼã ha mburuvicha guasu oipytyvõha okára guápe.  Pirapire ohayhúva oipota potave; pe imbaʼe retáva arakaʼeve voi noimoʼãi oguereko hetamaha. Upéva avei tavy reko poru rei,  ojeguereko heta javeve ojeporu hetave avei. Ha mbaʼépe piko iporã pe ojeguereko heta, pe oñemaña mante hese rire?  Ombaʼapóva, tokaruʼi térã tokaru heta, katuete oke porã; imbaʼe retáva katu, pe imbaʼe reta ndohejái chupe oke.  Peteĩ mbaʼe ñambyasýva ahecha ko arapýpe: mbaʼe reta ñembyaty ombyai ijárape,  peteĩ oñemu vaihápente niko ikatu oñehundipa chugui pe imbaʼe reta, ha oimérõ itaʼýra, ndoguereko moʼã véima oheja vaerã chupe.  Ha ou haguéicha ko yvy ári, upéicha oho jeýne: opívo oikove ypy haguéicha ha oguerahaʼỹre hembiapo repykue.   Kóva niko ñambyasy haguãicha: ou haguéicha ko arapýpe, upéicha avei oho jey vaerã. Ha mbaʼe oguenohẽ pe ombaʼapo rei hetaite haguégui?  Ha ivaive haguã, oikove aja pukukue oiko pytũguýpe, angekóipe, ñembyasýpe ha pyʼarópe.  Ajuhu iporãveha jakaru, ñamboyʼu ha javyʼa pe ñane rembiapokue hetaite repykuére, jaikove aja ko tekove mbykymi Tupã omeʼẽva ñandévepe upéva niko pe hoʼáva ñande pópe.  Ha upéi ave, pe heta mbaʼe Tupã omeʼẽvape, omeʼẽ avei ikatu haguã hoʼu ha oguereko pe chupe guarãva, Tupã guinte voi niko ou ñandéve pe javyʼa ñane rembiapokueta repykuére.  Ha Tupã omyenyhẽ rupi chupe vyʼágui, ndojepyʼapýi mbaʼéichapa oho hekove. Ko yvy ári oime avei peteĩ mbaʼe vai oĩ etéva yvypóra apytépe, ahecha haguéicha.  Oime omeʼẽha Tupã hetaite mbaʼe hepy ha iporãva ha arakaʼeve ndoguerekoʼỹi oipotáva guive, ha ndohejái chupe kuéra ohasa porã heseve, ambue ohasa porã umi mbaʼe reta reheve.  Kóva avei tavy reko poru rei ha añetehápe ñarombyasy vaerã!  Peteĩ kuimbaʼe ikatu oime itaʼýra 100 ha oikove puku; ha jepevénte oikove puku, ndovyʼái añete ramo iporãvare, ha ku noñeñotỹi ramo omano rire, che haʼe, mitã membykuare jepe iporãveha upe kuimbaʼégui.  Upe mitã niko ikatu opa rei, hoʼa pytũguýpe, mamo héra ojekuaaʼỹtahápe,  ha ndohecha moʼãi ramo jepe kuarahy ha ndoikuaa moʼãi mbaʼeve, opytuʼuvétante jepe upe kuimbaʼégui  toikove jepe raʼe 2.000 áño, ha jepevénte upéicha ndohasa porãi oguerekóvare. Ha amo ipahápe opaite mbaʼe oho peteĩ hendápe!  Yvypóra ombaʼapo ha ombaʼapo okaru haguã, ha arakaʼeve nahyguãtãi.  Iñarandúvapa mbaʼe oguereko oguerekoʼỹva pe itavýva, ndahaʼéi ramo umi mbaʼeta oikuaáva ogueropuʼaka haguã hekove.  Iporãve upe ojecháva umi akãmente oiméva rovái. Ha upéva avei tavy reko poru rei, yvytu jokose.  Pe koʼágã oĩva, yma guivéma héra, ha ojekuaa mávapa.  Peteĩ mbaʼe añete; ñeʼẽ hetahápe heta výro rei; ha mbaʼeve noñerenohẽi upévagui.  Ha jaʼe porãsérõ guarã, avave ndoikuaái mbaʼépa iporãve yvypórape guarã pe oikove mbykymi aja, tavy reko poru reíva. Hekove ohasáne kuarahyʼãicha,  ha mávapa oime heʼi vaerã chupe mbaʼeta oikótava ko yvy ári haʼe omano rire? Terakuã porã iporãve tyakuã porãgui. Iporãve oñemanoha ára ojeikove ypyha áragui.   Iporãve ojeho omanovahápe, vyʼápe jeho peguágui; pe mano niko yvypóra paha, ha umi oikovéva imanduʼa vaerã moʼã.   Tasẽ iporãve pukágui, ikatu oime ombovái nde rova, upéicha avei, ojapo porã nde pyʼáre.   Iñarandúva imanduʼa omano vaerãháre, itavýva katu oho vaerãha ovyʼávo.   Iporãve ñande jaʼo iñarandúva, ñande rerohory rangue itavýva.   Itavýva puka ojogua ñana piriri tatápe, ha umíva avei tavy reko poru rei.   Mbarete ombotavyrai iñarandúvape, ha jehepymeʼẽ ñemi ombyai heko.   Iporãve oñemohuʼã tembiapo oñeñepyrũ ramó vaerãgui. Iporãve rehaʼarõ kuaa, nde pyʼa guasu vaerãrõ.   Aníke nde pochy reítei, upéva itavýva reko.   Ani reñeporandu mbaʼérepa ára ohasa vaekue iporãve, upéva ndahaʼéi porandu kuaa.   Pe arandu iporã ko yvy ári oikovévape guarã, ha iporãve omoirũ ramo chupe tembirejakue.   Arandu niko oporopytyvõ pirapiréicha avei, arandu tuichave jepe omoingove rupi herekohápe.   Emaʼẽ porã Tupã ojapo vaekuére. Mávapa ikatu omyatyrõ pe haʼe omokarẽ vaekue?   Iporã javérõ ndéveke evyʼa ha ivaírõ katu ejepyʼa mongeta opa mbaʼénte ouha Tupãgui, ha yvypóra arakaʼeve ndoikuaaiha mbaʼépa ohaʼarõ chupe tenonderã.   Opaite koʼã mbaʼe che ahecha ko che rekove tavy reko poru reípe; oime omanóva, jepeve imarangatu, ha heko añáva oikove pukúva, jepeve iñaña.   Ani nde reko joja eteitei ha ani ave nde katupyry etei. Maerã piko nde voi reñehundíta?   Ani reiko iñaña vaicha ha ani ave rehasa ivýrovaicha. Maerã piko ñamanóta hiʼára mboyve?   Iporãve rejopy hatã kóva, repoiʼỹre amóvagui. Tupãme ombojeroviáva osẽ porãne opa mbaʼépe.   Arandu omombareteve iñarandúvape, mburuvicha táva guasúpe omombarete ramo guágui.   Jepevénte upéicha, ndaipóri avave ko yvy apére ojapo porã tapiáva opa mbaʼe ha heko kyʼaʼỹva arakaʼeve.   Ani rehendútei opa mbaʼe ojeʼéva, upéicha ramo ne rehendúi chéne oñeʼẽ vai ramo nde rehe ne rembiguái.   Jepénte nde ave, reikuaa porã reína, hetave jey reñeʼẽ vai hague nde rapicháre.   Opaite koʼã mbaʼe ahesaʼỹijo arandúpe, haʼe vaekue niko añehaʼãtaha che arandu; ha ahecha kuaa upéva noĩriha che pópe.  Opa mbaʼe mombyry che pógui. Hypy eterei ha avave ndaikatúi oikuaa!   Upépe añemoĩ añehaʼã che arandu haguã, ahesaʼỹijo aheka mbaʼépa oime opa mbaʼe ryepýpe. Ha ahecha kuaa ivaiha ñande tavy, ha peteĩ tarova rekoha ñande výro.   Ajuhu peteĩ mbaʼe irovéva manógui: upéva hína pe kuña ne moñuhãva mborayhúpe ha ne ñapytĩva ijyvápe. Tupã oguerohorýva ndoʼái chéne ipype, heko kyʼáva katu, hoʼáne iñuhãme.   Añehaʼãvo aikuaa haguã mbaʼépa heʼise opa mbaʼe, che, Ñemoñeʼẽhára, ahecha kuaa  neʼĩra gueteriha ajuhu pe añetehápe ahekáva! Ajuhu peteĩ kuimbaʼe heta apytépe, peteĩ kuña katu ndajuhúi heta kuña apytépe.  Peteĩ mbaʼe añónte ajuhu: Tupã ojapo porã hague yvypórape,  ha yvypóra katu ombyai hekove. Aváiko ikatu oñembojoja iñarandúvare? Aváiko oikuaa mbaʼépa heʼise ha maerãpa oĩ opa mbaʼe? Arandu ohesape yvypóra rova; omoingoe pe hova ha iporãve.   Ejapo mburuvicha guasu heʼíva; tupã rovake niko remeʼẽ vaekue ne ñeʼẽ upevarã.  Ani rejeítei henondégui pyaʼeterei. Ani reikétei mbaʼe vaípe, cháke haʼe ikatu ojapo ojaposéva.  Mburuvicha guasu heʼíva amo ipahápe ojejapo vaerã, ha avave ndaikatúi heʼívo chupe ojapóvare mbaʼeve.   Mburuvicha ñeʼẽ ojapóvape ndojehúi chéne mbaʼeve ivaíva, ha pe iñarandúva oikuaa arakaʼépa ha mbaʼéichapa ojapo vaerã.  Añetehápeko oime arakaʼépa ha mbaʼéichapa ojejapo vaerã opa mbaʼe ojejapóva. Pe tuichave mbaʼéva katu yvypórape guarã,  pe arakaʼeve ndoikuaái ojehutaha, ha ndaipóri avave omomarandu vaerã chupe.   Ndaipóri oguerekóva ipópe jeikove ojoko haguã, ha ndaipóri avei oguerekóva ipópe ñemano. Avave ndaikatúi oñemboykévo ko ñorãirõ opaʼỹgui. Heko añávare noñangareko moʼãi heko añangue.  Opaite koʼã mbaʼe ahecha, aikévo aikuaahaʼã opa ojejapóva ko yvy apére ha mbaʼe kuaa oguerekóva yvypóra ojapo haguã ivaíva hapicháre.   Ahecha avei mbaʼéichapa yvypóra iñaña vaekue, oiko mombyry vaekue tupaógui, ojererohory oñeñotỹha ára, ha upe táva guasu mbaʼe vai ojapo haguépe, avave naimanduʼavéi hese upe rire. Ha upéva ndojekuaái mbaʼérepa.  Ndojejokói ramo oiko javete mbaʼe vai ha oñenupã ijapohare, yvypóra oimoʼã ikatúnte ojapo pe ivaíva.  Ha upéicha ojehecha, umi heko kyʼáva ha heko kyʼánte ohóvo, oikove puku. (Aikuaa jepe che, umi ombojeroviáva Tupã ha oñesũva henondépe oiko porãha;  ha umi mbaʼe vai apoha katu oiko asy ha pe hekove ohasa kuarahyʼãicha, nombojeroviáigui Tupã).  Ha péicha ojehecha ko yvy ape ári mbaʼéichapa umi imarangatúva oiko asy mbaʼe vai apoha ramo guáicha, ha mbaʼe vai apoha oiko porãva imarangatúva ramo guáicha.  Ha che haʼe, koʼã mbaʼe avei ndahekorãiha!  Upévare aime vyʼáre. Ha mbaʼe porã ojapo vaerã yvypóra, okaru, omboyʼu ha ovyʼa, upéva añoite niko hemby chupe hembiapokuégui, ohasa aja pukukue hekove Tupã omeʼẽva chupe ko yvy ári.  Añehaʼã ñehaʼãve aja pukukue aikuaa ha ahecha haguã opa mbaʼe ojejapóva ko yvy ape ári —oguahẽ peteĩ ára ndaikatuveiha ojeke—,  upépe ahecha kuaave yvypóra ndaikatuiha oikuaa añetévo Tupã rembiapo ha opa oikóva ko yvy ári. Oñehaʼãve ramo jepe oikuaa haguã, ndoikuaái chéne; pe iñarandúva heʼi ramo jepe oikuaaha, añetehápe ndoikuaái. Opaite koʼã mbaʼépe ajeity ikatu haguéicha, ha ajuhu imarangatúva ha iñarandúva rembiapo oĩha Tupã pópe.  Mbaʼeve ndoikuaái yvypóra mborayhúgui ha jaʼeʼỹgui, oguereko ramo jepe hesa renondépe.  Amo ipahápe, opavavépe ohaʼarõ peteĩ mbaʼénte, heko jojáva ha heko jojaʼỹva, imarangatúvape ha heko añávape, heko potĩvape ha heko kyʼávape, iñeʼẽmeʼẽvape ha omeʼẽʼỹvape.  Upéva niko pe mbaʼe vai ojehúva ko yvy ári: pe maymávape ohaʼarõ peteĩ mbaʼénte. Upéi ave, yvypóra akã henyhẽ mbaʼe vaígui; tovatavy ipuʼaka iñapytuʼũre oikove aja pukukue, ha amo ipahápe, oñeñotỹ haguãmema!  Ohaʼarõve pe ojehejáva oikove ohóvo, jagua oikovéva niko iporãve jaguarete omano vaekuégui.  Hiʼarietegua, oikovéva oikuaa omano vaerãha, omanóva katu ndoikuaái mbaʼeve ha ndaipóri mbaʼeve iporã vaerã chupe kuéra, ojeitýgui tesaráipe.  Upépe opáma ohayhúva, ijaʼeʼỹha ha opa mbaʼe oñandúva, ha arakaʼevéma ndoguereko moʼãvéi mbaʼeve ojapóva ko arapýpe.  Néike aipórõ! Evyʼa pe mbaʼe reʼúvare ha pe kaguy remboyʼúvare, Tupãme niko ombohory pe rejapóva.  Emonde opa ára ao morotĩva; tyakuã porã emoĩ ne akãre.  Evyʼa pe kuña rehayhúvandi  ha ehasa ko tekove, jaikuaaʼỹva maerãpa oĩ, Tupã ndéve omeʼẽ vaekuégui. Upéva añoitéko renohẽta upe hetaite rembaʼapo haguégui.  Ha opaite mbaʼe oĩva nde pópe rejapóvo, ejapo ñehaʼãme, pe yvykua rehotaha repytápe niko, ndojejapói mbaʼeve, nereimoʼãi mbaʼeve, ndereikuaái mbaʼeve ha na ne arandúi.   Oime ahechave vaekue ko arapýpe: ndahaʼeiha iñakuãva umi itenondéva oñaniháme, ha ndahaʼeiha ipyʼa guasúva umi osẽ porãva ñorãirõháme; iñarandúva nda opa árai oguereko hoʼu arã, umi heta mbaʼe oikuaáva ndahaʼéi upéva rehénte oñemoguahẽ porãva oimehápe; maymávante oñasãingo ipoʼáre.  Upéi ave, avave ndoikauaái arakaʼépa oguahẽta chupe hiʼára; pira ojekutuháicha ha guyra hoʼaháicha ñuhãme, upéicha avei yvypóra, ohaʼarõʼỹhágui, hoʼa jejopy vaípe.  Ahecha avei ko arapýpe peteĩ mbaʼe, chéverõ guarã, tuicha ñane mboʼe porãva,  tavaʼimi peteĩ, mbovy ipypeguáva, oho hiʼári peteĩ mburuvicha guasu imbaretéva, ha omopuʼã ijerére heta mbaʼe ñorãirõ haguã.  Ha upe távape oiko peteĩ tekove mboriahu iñarandúva, imbaʼe kuaápe ikatúva oporoguenohẽ jejopy vaígui ha avave naimanduʼái hese!   Jepevénte upéicha, che haʼe iporãveha ñane arandu ñande pyʼa guasu rangue,  jepevémo imboriahúva arandu ndohecha kuaái avave ha ndojejapysakái heʼívare.   Oñehenduve iñarandúva ñeʼẽ mbegue katu, umi mburuvicha guasu ha itavýva sapukái vaígui.   Iporãve arandu mbaʼe porupy ñorãirõhámegui. Peteĩ ojejavy haguégui heta mbaʼe vai osẽ. Che Pablo, Jesucristo apóstol Tupã oipotágui, amoguahẽ che maitei opa umi oikóva táva Éfesope  Tupã mbaʼéva ha ojeroviáva Cristo Jesús rehe.  Tupã ñande Ru ha Ñandejára Jesucristo ta pende rovasa ha tomeʼẽ peẽme pyʼa guapy.   Toñemombaʼe guasu Tupã, Ñandejára Jesucristo Túva. Cristo rupi niko haʼe ñande rovasa vaekue opaichagua jehovasápe yvágagui oúva reheve.  Cristo rupi niko Tupã ñande poravo vaekue opa mbaʼe ojapo mboyve, jaiko haguã henondépe, chupe oñemboyke vaekue ha imarãʼỹvaicha. Ha haʼe ñande rayhúgui,  ymaite guive voi ñande poravo vaekue, ñande rereko haguã taʼýra tee ramo Jesucristo rupi, upéicha ojaposégui ha oipotágui.  Upéicha haʼe ojapo, opa árape ñamombaʼe guasu haguã Tupãme imborayhu tuichaitére, ha heseve ñande rovasa haguére Taʼýra ohayhu etéva rupi.  ha oikuaauka ñandéve upe haʼe ojapótava ha avave oikuaaʼỹva. Haʼe imbaʼe porãgui, oñemoĩ vaekue ojapo haguã koʼã mbaʼe Cristo rupi,  ha omoĩ ára oguahẽ haguã huʼãme upe haʼe oipotáva. Ha pe Tupã oipotáva niko kóva: Ombyatypase Cristo poguýpe opaite mbaʼe oĩva yvágape ha yvýpe.   Tupã péicha oipotágui, ha opa mbaʼe ojehúva ojehúgui haʼe oipotahaícha niko ore poravo vaekue ymaite guive Cristo rupi, roiko haguã imbaʼe teéva ramo.  Haʼe niko oipota vaekue ore raẽvete roju rojerovia Cristo rehe, ikatu haguãicha opavave romombaʼe guasu ipokatu tuichaite.  Peẽ avei pehendu umi ñeʼẽ añetéva, marandu porã pene pysyrõva. Pejerovia Cristo rehe ha Tupã omoĩ pende rehe imbaʼeha, omeʼẽvo peẽme Espíritu Santo heʼi haguéicha omeʼẽtaha.   Jarekógui Tupã Espíritu, jaikuaa porã jahupytytaha umi mbaʼe Tupã omeʼẽtava umi imbaʼe teévape.  Ha ñande jorapaitévo ha ojapóvo ñande hegui hetã imbaʼe teerã, opavave ñamombaʼe guasúta ipokatu tuichaite.   Upévare, aikuaágui peẽ pejeroviaha Ñandejára Jesús rehe ha pehayhuha opa umi Tupã mbaʼévape,  opa árape amoguahẽva che aguije Tupãme pende rehe, ha añemboʼévo che manduʼáva pende rehe.  Ajerure Ñandejára Jesucristo Tupãme, Túva tuichaitéva, omeʼẽ haguã peẽme pe Espíritu, pene moarandu ha oikuaauka haguã peẽme mbaʼeichaguápa Tupã, ha añetehápe peikuaa haguã chupe.  Ajerure Tupãme omyesakã haguã peẽme pene akãme perekóva, peikuaa porã haguã mbaʼe pehaʼarõ haguãpa haʼe pene renói rakaʼe, ha mbaʼeichaitépa haʼe tuicha ohovasa opa mbaʼépe, umi imbaʼévape,  ha mbaʼeichaitépa tuicha ha ijojahaʼỹva pe ipokatu ñane pytyvõva, ñande Cristo rehe jajeroviápe. Ko ipokatu ñane pytyvõva niko hína pe pokatu Tupã ohechauka mbarete vaekue,  omopuʼã jey ramo Crístope, ha omboguapy chupe ijakatúape, yvágape.   Tupã omoĩ chupe opaichagua yvategua ruvicha ári, ha opaite mbaʼe oĩva ári, koʼagãgua ha oútava.  Haʼe omoĩ opaite mbaʼe Cristo py guýpe,  ha omoĩ Crístope voi iglésia akãrõ.  Cristo iglésia niko Cristo rete hína,  Cristo rupi oĩmba porãva, Cristo rupi hína opaite mbaʼe oĩ porãmba. Yma niko peẽ pemano vaekue, tembiapo vai ha angaipa poguýpe.  Peiko vaekue opa yvypóra heko añáva oikoháicha, ha pejapo pe espíritu aña ruvicha yvytúre oikóva oipotahaícha, ha oguerekóva ipoguýpe umi Tupãme ohenduseʼỹvape.   Ha umívaicha niko opavavete jaiko vaekue ymave. Jaiko vaekue jaikoseháicha ha jajapo umi mbaʼe vai ñane akãme jarekóva. Upévare, Tupã ñane nupã pochy vaerã moʼã,  ñane rembiapo vaikue ojerureháicha, ambuére ojapo haguéicha.  Tupã katu, tuicha ñande poriahurerekógui ha tuicha ñande rayhúgui,  jaikove ramo jepe ku omanóva ramo guáicha ñane rembiapo vai haguére, ñane moingove jey Cristo ndive. Tupã imbaʼe porãgui peñepysyrõ.   Ha Cristo ndive voi ñane moingove jey, ha ñane mboguapy hendive yvágape.  Péicha ojapo ohechauka haguã umi ára oútavape mbaʼeichaitépa ñande rayhu ha mbaʼeichaitépa imbaʼe porã ñane ndive Cristo Jesús rupi.  Tupã imbaʼe porãgui ha peẽ pejeroviágui hese, peñepysyrõ.  Kóva ndahaʼéi pende jehegui ikatúva pejapo, Tupã omeʼẽ rei peẽme.  Tupã niko pe ñande apóva, ha ñane mbojoajúvo Cristo ndive ñande apo ypy vaekue jajapo haguã umi mbaʼe iporãva haʼe omoĩma vaekue voi ñandéve.   Peẽ judioʼỹva peikove ypy guive, ha “ojeapiʼoʼỹva” heʼíva pende rehe umi judío (upéicha haʼe kuéra ojapógui ijehe) aníke pende resarái mbaʼeichaguápa vaekue peẽ.  Umíva umi árape peẽ peiko vaekue Cristo reheʼỹ ha ndahaʼéi vaekue Tupã retãgua. Tupã ñeʼẽ meʼẽ na pende rupytýi vaekue ha avei umi mbaʼe haʼe heʼi vaekue omeʼẽtaha hetã guápe. Peiko vaekue ko yvy ári Tupã reheʼỹ ha mbaʼeve ndaperekói vaekue pehaʼarõ haguã.  Koʼágã katu, pejoajúvo Cristo ndive, peẽ mombyry peime vaekue Tupãgui koʼágã peñemoaguĩ, pe huguy haʼe oñohẽ vaekue rupi.   Cristo voi niko ogueru ñandéve pyʼa guapy.  Judío ha judíoʼỹvagui ojapo peteĩ tetã, ha omano rupi kurusúre, oity pe tápia omomombyrýva chupe kuéra ojuehegui.  Haʼe voi oheja rei umi judío rembiapoukapy.  Péicha, judío kuéra ha judíoʼỹvagui ojapo peteĩ mbaʼe ipyahúva ojoaju rupi hendive, ha ogueru chupe kuéra pyʼa guapy.  Omano rupi kurusúre, haʼe ohundi pe aʼeʼỹ oguereko vaekue judío ha judioʼỹva ojuehe ha omoingo porã chupe kuéra Tupã ndive. Mokõivégui ojapo peteĩ mbaʼe añónte.   Cristo niko ou vaekue omoherakuãvo marandu porã, oguerúva pyʼa guapy opavavépe: peẽme judioʼỹvape mombyry peiméva Tupãgui, ha judío kuérape aguĩ oĩvape Tupãgui.   Cristo rupi niko opavave ikatu ñaguahẽ ñande Túva yvagapegua rendápe peteĩ Espíritu Santo rupi.  Upévare, peẽ ndahaʼe véima tetã ambuegua, napeime véima yvy pene mbaʼeʼỹvape. Koʼágã katu peẽ, peteĩ tetãnte Tupã mbaʼéva ndive, ha Tupã ñemoñare hína peẽ.  Peẽ niko, ku ógaicha oñemopuʼãva ita oñemboguapy vaekue ári: umi apóstol ha maranduhára kuéra hína umi ita, ha Jesucristo voi pe ita tuichavéva.   Cristo rupi, pe óga opuʼã ha ojoajupa porã ojuehe opa hendápe, opuʼãmba peve ha oiko chugui Tupao marangatu oñemboykéva Tupãme.  Cristo rupi avei, peẽ pejoajupa opavave ndive oiko haguã pende hegui peteĩ Tupao Tupã Espíritu oiko haguã. Upévare, che Pablo, añemyakãsã ha añemboty koty ypytũme Cristo Jesús rayhupápe, ha ambaʼapógui pende rehehápe, peẽ judíoʼỹvare.  Pehendúmane raʼe Tupã imbaʼe porã rupi, omeʼẽ hague chéve ambaʼapo haguã pende apytépe.   Tupã oikuaauka vaekue chéve umi mbaʼe haʼénte oikuaáva ha ojaposéva,  amombeʼúma haguéicha peẽme mbykymi.  Upéva pehechávo, pehecha kuaáta che aikuaaha umi mbaʼe Tupãnte oikuaáva Cristo rehegua,  ha avavépe ndojekuaaukái vaekue arakaʼeve. Koʼágã katu, Tupã oikuaauka umíva umi mbaʼe, ijapóstol ha imaranduhára kuéra marangatúpe Ijespíritu rupi.  Upe mbaʼe Tupã ndoikuaaukái vaekue niko kóva: Marandu porã Cristo ogueru vaekue rupi, Tupã ohenoiha opaichagua tetã guápe ha ohupytyka chupe kuéra umi haʼe omeʼẽ vaekue imbaʼe teerã Israel guápe, peteĩcha oiko haguã hikuái peteĩ tete rehegua ramo ha opavave ohupyty haguã umi mbaʼe Tupã heʼi vaekue omeʼẽtaha.   Tupã imbaʼe porãgui che ndive ha che poriahurerekógui, ipokatu rupi che moĩ hembiguái ramo ko Marandu Porã amosarambi haguã.   Che niko che michĩve umi imichĩvéva apytégui, opa umi Tupã mbaʼévagui.  Haʼe katu omeʼẽ chéve ajapo haguã ko mbaʼe tuichaitéva: Amoguahẽ haguã judioʼỹvape Marandu porã ha amombeʼu haguã umi mbaʼeta ijojahaʼỹva oúva Crístogui.  Tupã oheja chéve aikuaauka haguã opavavépe mbaʼéichapa ojehúta pe mbaʼe haʼe ojaposéva ha haʼénte oikuaáva. Tupã, opa mbaʼe apohare, niko oguereko vaekue kóva ñemiháme, avave oikuaaʼỹre ymaite guive.  Koʼágã katu, Cristo iglésia rupi, opa umi yvategua ruvicha kuéra oikuaáta mbaʼéichapa Tupã iñarandu ha upéva ojehechaha opa mbaʼépe.  Tupã ojapo kóicha ojapose haguéicha opa ára, ha ojapo Ñandejára Cristo Jesús rupi.  Ha Cristo rupi ha hese jajeroviágui, jeroviapópe ikatu ñeñemboja Tupã rendápe.  Upévare, ajerure peẽme ani haguã pene kangy che ahasa asýgui pende rehe, pevyʼa vaerã katu uvei.   Upévare, añesũ Túva renondépe.  Haʼe rupi niko mayma yvágape oĩva ha tetã nguéra yvy arigua oikove.  Ajerure Túvape omeʼẽ haguã peẽme imbaʼe reta tuichaitégui pende pyʼa omombarete haguã Espíritu Santo rupi,  ha avei ajerure, pejerovia rupi Cristo rehe, haʼe oiko haguã pende pyʼapýpe, ha pende rekove oñembohapo mbarete haguã mborayhúpe.  Péicharõ peikuaáta opa umi Tupã mbaʼéva ndive mbaʼeichaite pevépa tuicha mborayhu Cristo oñandúva pende rehe.  Ajerure Tupãme, peñandu haguã peẽ upéva pe mborayhu, tuichavéva opaite mbaʼe ikatúvagui jaikuaa. Péicharõ, pene renyhẽtéta Tupãgui.   Ha koʼágã, toñemombaʼe guasu Tupã ikatúva ojapo hetaiteve mbaʼe ñande ñaimoʼã téra jajerurévagui, ipokatu rupi ñande pype.  Cristo iglésia, ha Cristo Jesús rupi toñemombaʼe guasu Tupãme, opa ára. Amén. Che, añemyakãsã vaekue ha aiméva koty ypytũme Ñandejára rehehápe, ajerure peẽme peiko haguã umi Tupã ohenói vaekuépe oiko vaerãháicha.  Anítei pejejapo, pende rory uvei ojupe. Anítei pende pochy rei, pejohecha kuaa uvei, joayhupópe.   Ha pe pyʼa guapy rupi, pene mbojoajupáva oñondive, peñehaʼã peiko peteĩcha, Espíritu Santo omeʼẽháicha.  Ñande niko opavave peteĩ tete añónte, ha peteĩnte avei pe Espíritu. Ha peteĩ mbaʼe pehaʼarõ haguãnte avei pene renói vaekue Tupã.  Ñandejára niko peteĩnte, peteĩchante jajerovia Tupãre ha peteĩchante ñañemongarai vaekue.  Peteĩnte hína Tupã ha opavave Túva haʼe, oĩva opa mbaʼe ári, ojapóva hembipota opavave rupi ha oĩva opavavépe.   Cristo niko omeʼẽ ñandéve, peteĩ-teĩme ñane mbaʼerã, pe imbaʼe porãngue tuichaitévagui.  Upévare Ñandejára Ñeʼẽ heʼi: Haʼe ojupírõ yvágape heta iñapytĩmby ogueraha vaekue, ha yvypórape heta mbaʼe omeʼẽ.   Ha mbaʼépa heʼise “haʼe ojupi yvate”? Upéva heʼise, haʼe oguejy raẽ hague yvy guýpe, ipypukuvehápe.  Ha upe oguejy vaekue niko upe haʼe jeýnte ojupi vaekue yvágape, ijyvatevehápe.  Haʼe voi, oĩ omeʼẽvape oiko haguã apóstol ramo ha ambuépe katu maranduhára  ramo. Oĩ omoĩva omoherakuã haguã pe marandu porã, ambuépe katu oisãmbyhy haguã umi Tupãre ojeroviávape ha omboʼe haguã chupe kuéra.  Haʼe péicha ojapo ombosakoʼívo umi Tupã mbaʼévape ombaʼapo haguã hapicha kuéra rehehápe, omombarete haguã Cristo rete.  Péicha, jajoajupáne peteĩcha ñande jeroviápe ha peteĩcha jaikuaáne Tupã Raʼýpe. Jakakuaapáne ha ñane tyarõmbáne jahupyty peve Cristo tuichakue.  Ndajaiko moʼã véima mitãicha jajererekóva águio pégotyo, térã jajererotyryrýva opa gotyo, ñahendúvo mbaʼe pyahu omboʼéva umi ñane mbotavyséva, ha ojavy vaekue hape.  Upéva rangue katu, jaikóvo añetegua ha mborayhúpe, jakakuáke opa guio jahupyty haguã Crístope. Haʼe niko hína pe iglésia akã,  ha ipoguýpe pe iglésia, ku ñande retéicha, opa mbaʼe hendápe oĩ porãmba, ha ojoajupa ojuehe. Ha opa mbaʼe oiko porã ramo pe oĩháme, pe Cristo iglésia imbareteve ohóvo mborayhúpe.   Kóicha haʼe ha ajerure peẽme Ñandejára rérape: Anive peiko umi Tupãre ojeroviaʼỹva oikoháicha. Umíva niko iñakãme oúvante ojapo,  ha umi mbaʼe iñakãme oguerekóva mbaʼeverã naiporãi. Haʼe kuéra ndoikuaái pe jeikove Tupãgui oúva, itavýgui ha iñakã rehénte oikoségui.  Notĩvéigui mbaʼevégui, oñemeʼẽ opaichagua mbaʼe vaípe ha heko kyʼápe ndaikatúi ojejoko.   Peẽ katu, Crístogui napehendúi vaekue péicha peiko haguã.  Peẽ niko pehendu vaekue umi mbaʼe ojeʼéva Cristo rehe, ha oĩ vaekue pene mboʼéva peiko haguã haʼe oipotaháicha, añete Cristo reheguávape.  Upévare, pejeheja pende reko tujágui ha anive peiko yma guaréicha.  Péicha peiko hague niko pende tujupa vaekue, pehejágui teko kyʼa pene mbotavypa.  Pembopyahupaitéke pende pyʼa ha pene akãme perekóva,  ha pemoñepyrũ pende reko pyahu,  Tupã ojapo vaekue ijoguaha ramo. Upéva ojehecháta pende rehe, pende reko marangatu ha ipotĩ porã ramo, ha peiko ramo añete guápe.   Upévare, anive pende japu ojupe. Añeteguánte peje pende rapichápe,  opavave ñande niko Cristo rete reheguánte.   Pende pochy ramo, ani peʼa angaipápe.  Ani peheja kuarahy oike jepe pende pochy poi haguã.  Ani pemeʼẽ juruja Añáme.   Pe imonda vaekue, anive omonda ha toñemoĩ tombaʼapo. Toheka hembiaporã hekópe ombaʼapo haguãme, haʼe okaru haguã ha ohupytyka haguã mboriahúpe.   Anive pene ñeʼẽ tieʼỹ. Peiporu uvei ñeʼẽ iporãva omombaretéva umi oikotevẽvape, ha oipytyvõva opa ohendúvape.  Ani pemoñembyasy Tupã Espíritu Sántope. Heseve niko Tupã omoĩ vaekue pende rehe imbaʼeha upe ñepysyrõ árape guarã.   Anive pende pyʼaro, pende pochy vai térã pende pochy rei. Ani pesapukái ojupe térã pene ñeʼẽ guasu ojupe. Peheja ñaña opaichagua.  Pende pyʼa porã uvei ojupe, ha pejoporiahurereko. Peheja rei ojupe mbaʼe vai pejapóva ojuehe, Tupã oheja rei haguéicha peẽme pene rembiapo vaikue Cristo rupi. Peẽ niko Tupã raʼy haʼe ohayhu etéva, peñehaʼã pende pyʼa porã haʼéicha.  Peiko joayhupápe Cristo ñande rayhu haguéicha, ha omeʼẽ haguéicha hekove ñande rehehápe Tupãme mbaʼe kuaveʼẽ hyakuã asývaicha.   Peẽ niko Tupã mbaʼe ha kóicha peiko vaerã: Ani peñeʼẽ mbaʼeveichagua joguereko kyʼáre, térã oimeraẽichagua teko kyʼa ha mbaʼe pota reíre.  Ani pene tieʼỹ, pene ñeʼẽ rei téra pene ñeʼẽ guasu. Koʼã mbaʼe niko naiporãi pende rehe. Umíva rangue pemombaʼe guasu uvei Tupãme.  Peikuaa porãke opa ojoguereko kyʼáva, térã heko kyʼáva, térã ipira pire rakateʼỹva rei, ndoike moʼãi Cristo ha Tupã sãmbyhýpe. (Pira pire rakateʼỹ niko jareko ramo guáicha ambue Tupã).   Ani peheja avave pene mbotavy ñeʼẽ reípe. Koʼã mbaʼére voi Tupã oinupã pochy umi chupe iñeʼẽ renduʼỹvape.  Ani pejeheʼa umívare.  Peẽ niko yma peiko vaekue pytũmbýpe. Koʼágã katu, pejoaju rupi Ñandejára ndive, peiko tesapehápe. Peiko aipóramo umi tesapépe oikoháicha.  Pe tesapégui niko osẽ pyʼa porã, teko joja ha añete.  Peñehaʼã peikuaa mbaʼépa umi Tupã oguerohorýva.  Ani pejapo umi mbaʼe mbaʼeverã iporãʼỹva, umi pytũmbýpe oikóva ojapóva. Penohẽ uvei okápe opavave ohecha haguã.  Ñatĩ niko ñañeʼẽ haguãnte jepe umi mbaʼe kañyháme haʼe kuéra ojapóvare.  Opa mbaʼe oñerenohẽ ramo okápe hesakãháme, upépe ojekuaa mbaʼeichaite guápa hína umíva.  Opa mbaʼe oñemyesakãva niko oiko chugui tesape. Upévare purahéipe heʼi: Epáy nde, rekéva. Epuʼã omanóva apytégui ha Cristo nde resapéta.   Upévare, pemaʼẽ porãke mbaʼéichapa peikóta. Ani peiko itavývaicha, pene arandu uvei.  Peiporu kuaáke koʼã ára ijahápe peẽme,  cháke ivai hína koʼã ára oúva.  Ani pende výrotei. Peñehaʼã peikuaa mbaʼépa Ñandejára oipota.  Ani pekaʼútei, upéiko ndaikatuvéi pejejoko. Ta pene renyhẽ uvei Espíritu Sántogui.  Peñeʼẽ vove ojupe peiporu ñeʼẽ oúva Salmo kuéra ha opaichagua purahéi Crístope ojejapo vaekuégui. Ñandejárape pepurahéi ha pemombaʼe guasu.  Opa mbaʼépe pemoguahẽ pende aguije Tupã ñande Rúpe, Ñandejára Jesucristo rérape.   Opavavéke pejapo ojeʼeháicha peẽme, pehechauka haguã pemombaʼeha Ñandejárape.   Peẽ kuña omendáva, pejapóke pene ména heʼíva peẽme,  pejapoháicha Ñandejára heʼíva peẽme.  Ména kuéra niko tembireko akã hína, Cristo haʼeháicha pe iglésia akã. Cristo iglésia niko Cristo rete hína, ha haʼe katu ipysyrõhára.  Ha pe Cristo iglésia ojapoháicha Cristo heʼíva, tembireko kuéra avei ojapo vaerã iména kuéra heʼíva chupe kuéra.   Peẽ ména kuéra, pehayhúke pene rembirekópe, Cristo ohayhu haguéicha pe ijiglésiape,  ha omeʼẽ hese hekove.  Péicha, haʼe omboyke pe ijiglésia Tupãme guarã, omopotĩ rire ýpe ha iñeʼẽ rupi,  Cristo voi oguereko haguã henondépe peteĩ iglésia, porãgui ojajaipáva, imarãʼỹva ha ichaʼĩʼỹva ha mbaʼeve ãichagua oguerekoʼỹva, imarangatúva uvei katu, ha mbaʼeve ivaíva oguerekoʼỹva.   Péicha avei, ména kuéra ohayhu vaerã hembireko kuérape, haʼe kuéra ojehayhuháicha ijupe voi. Upe hembirekópe ohayhúva, ojehayhu ijupe voi.  Avave niko ndojahéiri hetére. Ñamongaru uvei ha ñañangareko hese. Péicha avei Cristo ojapo umi ijiglésiare,  upéva Cristo retégui hína. Ha ñande niko upe hete rehegua.  Ñandejára Ñeʼẽme niko heʼi: “Upévare, kuimbaʼe oheja vaerã itúva ha isýpe, ha ojoaju hembireko ndive ha oiko mokõivégui peteĩ tekovénte.”   Mbaʼe guasuete ha ojekuaaʼỹva niko pe koʼápe ojeʼéva, ha che añeʼẽ Cristo ha ijiglésiare.  Opáichavo, ména kuéra tohayhu hembirekópe ojehayhuháicha ijupe voi, ha tembireko kuéra tomombaʼe iménape. Peẽ taʼýra ha tajýra kuéra, pemombaʼéke pende ru ha pende sýpe, pejeroviáre Crístore. Upéva niko hekopeguánte voi.   Ha peẽ túva kuéra, ani pembopochy rei pende raʼy kuérape.  Pemongakuaa ha peheko mboʼe uvei Ñandejára oipotaháicha.   Peẽ tembiguái, pejapóke heʼíva peẽme umi oĩva pende járarõ ko yvy ári.  Pemombaʼe chupe kuéra ha pende pyʼaite guive pejapo heʼíva peẽme, ku Crístope guarã pejapórõ guáicha.  Ani omaña aja pende rehénte pejapo umi mbaʼe heʼíva peẽme, pepyta porã haguã hendive kuéra. Peiko uvei Cristo rembiguáicha ha pejapo umi mbaʼe Tupã oipotáva.  Kyreʼỹmeke pembaʼapo, ku Ñandejárape guarã pembaʼapo ramo guáicha, ha ndahaʼéi karai kuérape guarã.  Pene manduʼáke Ñandejára ohupytykataha peteĩ-teĩme hembiapo porãngue rekoitépe, tahaʼe tembiguái térã tembiguaiʼỹvape.   Ha peẽ tembiguái jára kuéra, péicha aveíke peiko pene rembiguái ndive, ha anive pe mongyhyje chupe kuéra peinupãtaha. Pene manduʼáke peẽ avei, haʼe kuéraicha, peimeha Ñandejára yvagapegua po guýpe,  ha chupe guarã peteĩchante opavave.   Ha koʼágã che ryvy kuéra, ta pene mbaretéke pejoajúvo Ñandejára ndive ha ipokatu ta pene mombarete.  Pemoĩ pende jehe opa mbaʼe Tupã omeʼẽva peẽme peñorãirõ haguã mbaʼe pochy ndive, péicharõ hatã peiméta ani haguã pene mbotavy Aña.   Nañañorãirõi niko hína yvypóra kuéra ndive. Ñañorãirõ uvei umi yvategua mbaʼe pochy kuéra ndive, imbarete ha oguerekóva ipoguýpe koʼã ára jaikoha, pyharéicha iñypytũva.  Upévare, pemoĩ pende jehe umi mbaʼe Tupã omeʼẽva peẽme peñemoʼã haguã. Péicharõ, peropuʼakáta mbaʼe vai ojeityha ára pende ári, ha pehasa rire opa mbaʼe ivaíva, pejuhu nda pe guevíri hague.  Upévare peñembosakoʼi hatãke.  Pereko pende jehe añetegua ku pende kuʼa jokuaha ramo, ha teko joja ku pende pytiʼa moʼãha ramo.   Opa árape peime pesẽ haguãicha pemoherakuã ñeʼẽ pyʼa guapy oguerúva.   Opa koʼã mbaʼe ári, pende jerovia pereko pende rete moʼãha ramo, ani haguã Aña huʼy rendy ojekutu pende rehe.   Pene akãre pemoĩ pysyrõ Tupã omeʼẽva peẽme,  ha Ñandejára Ñeʼẽ pereko pende pópe ku kyse pukúicha, Espíritu Santo omeʼẽva peẽme.   Peñemboʼéke ha opa pejerure Tupãme pene pytyvõ haguã, Espíritu Santo oñandukaháicha peẽme. Aníke peñemeʼẽtei ha pende pyʼa kangy. Peñemboʼe umi Tupã mbaʼévare.   Peñemboʼe avei che rehe, Ñandejára omeʼẽ haguã chéve umi mbaʼe haʼe vaerã, añeʼẽ haguã akyhyjeʼỹre ha péicha aikuaauka haguã pe mbaʼe ojekuaaʼỹva marandu porã rehegua.  Marandu porã rehehápe niko Tupã che mbou hembijokuái ramo ha hesehápe añeʼẽ haguã. Ha upévare koʼágã aime iñapytĩmby. Peñemboʼe che rehe amoherakuã haguã akyhyjeʼỹre.   Tíquico  ñane irũ jahayhu etéva ha ñane pytyvõhára Ñandejára rembiapópe, omoguahẽta peẽme marandu che rehegua ha mbaʼéichapa ajejuhu.  Upévare amondo chupe pene rendápe, oikuaauka haguã peẽme mbaʼéichapa roime ha pene mokyreʼỹ haguã.   Tupã ñande Túva, ha Ñandejára Jesucristo, tomeʼẽ opa umi ñandéicha Cristo rehe ojeroviávape pyʼa guapy, joayhu ha jerovia Tupãre.  Tupã tohupytyka imbaʼe porãgui umi ohayhúva Ñandejára Jesucrístope, mborayhu ijojahaʼỹva. Mburuvicha guasu Asuero omoĩ impuésto opa upe tetã pýre ha umi ísla kuéra rupi oĩva yguasu rupi.  Opa umi mbaʼe ojapo vaekue, ha omoĩ ramo guare Mardoquéope mburuvicha ramo, oñemoĩmba umi kuatiápe oñemoĩháme voi opa umi mbaʼe ojehúva upe tetã hérava Media ha Pérsiape.  Mburuvicha guasu rire ndaipóri ambue mbaʼe guasuvéva upe judío Mardoquéogui. Herakuã porã ha ojehayhu vaekue hetãgua apytépe, haʼe ohecha kuaágui chupe kuéra ha oñehaʼãgui hese kuéra.   Mardoqueo heʼi: “Tupã upe ojapóva opa koʼã mbaʼe.  Koʼága che manduʼa koʼã mbaʼére hague upe che képe ahecha vaekue,*xm* ha ahecha hagueichaite ou ojehu. Ahecha vaekue:  peteĩ yvumígui oikoha ysyry guasu, ha upéi ahecha peteĩ mbaʼe ohesapéva, upéi katu kuarahy y ipahávo heta y. Upe ysyry niko Ester hína. Hese omenda mburuvicha guasu ha omoingo chupe mburuvicha guasu kuñáva ramo.  Umi mokõi teju jagua katu Amán ha che hína.  Umi tetã katu umi oñembyaty vaekue ohundi haguã judío kuérape.  Che retã hína umi Israelgua kuéra, osapukái vaekue Tupãme ha haʼe oipytyvõ chupe kuéra. Añetehápe, Ñandejára niko oipeʼa hetãguápe ojejopy vaihágui. Heta mbaʼe hechapyrãva haʼe ojapo, ojehechaʼỹháicha ambue tetã rupi arakaʼeve.  Tupã niko omboyke hetãme guarã peteĩ mbaʼe, ha tetã nguérape guarã ambue mbaʼe.  Upéi oguãhe upe ára Tupã ombojovaketaha opavavépe, ha ojeity haguã poʼã koʼã mokõi mbaʼére.  Upérõ, Tupã imanduʼa Israel rehe, hetãva hína ha omeʼẽ chupe heko peguávante.  Upévare, Israelgua kuéra ombyarate vaerã ára 14 ha 15 mes hérava Adar pegua, ha oñembyatypa vaerã hikuái ovyʼa haguã oñondivepa Tupã renondépe.*xn* Ha upéicha ojejapo vaerã opa ára, Israel Tupã retãme.   Áño irundyhápe Tolomeo ha Cleopatra ojupi haguépe mburuvicha guasu ramo, paʼi Dositeo, Leví ñemoñare rehegua ha itaʼýra Tolomeo ogueru ko kuatia oñeʼñeʼẽhápe Purim arete rehe. Haʼe kuéra heʼi kóva ndahaʼeiha peteĩ kuatia guaʼu reínteva, ha Lisímaco, oikóva Jerusalénpe, ombohasa hague griego ñeʼẽme. Áño mokõiha Artajerjes*xa* ojupi haguépe mburuvicha guasu ramo ha upe mes hérava Nisán ñepyrũme, Mardoqueo ohecha peteĩ mbaʼe iképe. Mardoqueo ningo Israelgua oikóva táva Súsape. Haʼe kuimbaʼe arandu ha ombaʼapo mburuvicha guasu rógape. Itúva kuéra ypykue hína Siméi ha Cis, Benjamín ñemoñaregua haʼe kuéra.  Babilónia ruvicha guasu, Nabucodonosor ogueraha ramo guare Jerusalén guápe tembiguái ramo Babilóniape, umíva apytépe ojegueraha vaekue avei Mardoqueo ha Judá ruvicha guasu Jeconías.*xe*   Kóva hína upe Mardoqueo ohecha vaekue iképe:*xg* Ohendu ayvu ha ojesapukái joa ramo, ára sunu ha yvy ryrýi, sarambi ndeʼáva opa rupi.  Upéicha háguinte mokõi mbói jagua osẽ ojupe oñorairõ haguã. Tuicha okororõ mokõivéva.  Ohendúvo upéva, tetã nguéra oñembosakoʼi oñemoĩ haguã avei umi heko marangatúva rehe.  Ára ningo pyharéicha, pytũmba. Ojaheʼo ha ipyahẽva mante oñehendu. Maymávante ojepyʼapy ha sarambi ndeʼáva opa rupi ojehecha.  Opa umi heko marangatúva okyhyjepa, oikuaágui mbaʼépa ojehúta chupe kuéra, ha oñemoĩ oñemboʼe Tupãme, ohecha kuaa ramo jepe oñehunditaha hikuái.  Iñemboʼe oñehendu ha peteĩ yvumígui osẽ y osyrýva ohóvo, oiko peve chugui ysyry guasu ndetuichapa jepéva.  Kuarahy osẽ ha hesakãmba opa rupi. Umi ojejopy vai vaekue opuʼã okaru umi yvate oñemoĩ vaekue rehe.*xh*   Mardoqueo ohecha rire iképe koʼã mbaʼe, opáy ha ombojere iñakãme koʼẽ guive pytũ meve oikuaa haguã mbaʼépa heʼise upe ohecháva ha upe mbaʼe Tupã ojapótava.   Mardoqueo oiko aja mburuvicha guasu rógape, hendive oiko Gabata ha Tarra, mokõi kuimbaʼe mburuvicha guasu jeroviaha ha hóga rehe oñangarekóva.  Mardoqueo ohendu haʼe kuéra oñeʼẽ jave, ojapysaka hese kuéra oikuaa haguã upe ojaposéva, ha ohendúvo ojukaseha hikuái mburuvicha guasu Artajérjespe oho omombeʼu chupe.  Mburuvicha guasu Artajerjes omoñeʼẽ umi mokõime. Ha umíva omombeʼu rire upe ojapo moʼã vaekue, ojejuka.  Mburuvicha guasu omoĩka koʼã mbaʼe kuatiápe ani haguã oiko chugui tesarái. Mardoqueo avei omoĩmba kuatiápe umi mbaʼe ojehu vaekue.*xi*  Upe hembiapo rehe, mburuvicha guasu omohenda porã Mardoquéope hógape ha omeʼẽ chupe heta mbaʼe.  Ha katu Amán, Amedata raʼy Bugái ñemoñaréva, oĩ porãva mburuvicha guasu ndive, oñehaʼã omoĩ vai Mardoqueo ha hetãguápe. Upéicha ojapo ojejuka haguére umi mokõi kuimbaʼe mburuvicha guasu jeroviaha.   Koʼã mbaʼe ojehu Asuero oĩ ramo guare tetã Pérsiape mburuvicha guasúrõ. Opa tetã nguéra oĩva tetã India guive tetã Etiopía peve oĩmba vaekue ipo guýpe. Ombojaʼo 127 hendápe ha peteĩ-teĩme omoĩ huvicharã. Haʼe katu oisãmbyhypa umívape upe táva haʼe oikoha guive hérava Susa.  Mbohapy áño Asuero ojupi rire mburuvicha guasúrõ, ojapo peteĩ karu guasu opa poguasu ha ñorãirõhára ruvicha kuérape guarã. Mayma poguasu kuéra pérsa ha médo kuéra apytégui, ha tetã oisãmbyhýva Asuero ombyatypa hógape.  Ha 6 mése aja ohechauka chupe kuéra hóga ha opa umi mbaʼeta oguerekóva.   Koʼã mbaʼe rire Asuero ojapo ikorapýpe peteĩ karu guasu 7 ára ipukúva. Upépe oho mayma Súsape oikóva, tahaʼe haʼéva.  Upe korapy ijeguapa. Ha horkõ ita guigua rehe oñemosãingo poyvi morotĩ ha pytãva, oñembovyvýva argólla pláta rehe inimbo pytãme. Umi ojeguapyha katu óro ha plátagui ojejapo. Yvýpe katu oñemoĩ ita jegua, ita morotĩ ha hũva overa hendýva.  Kaguy ojeitykua mbayru órovape, ha ndaipóri mbayru kuéra mokõi ojojoguáva. Asuero imbaʼe porãgui, kaguy ýicha osyry.  Asuero heʼika hembiguái kuéra oñemeʼẽ haguã kaguy umi hoʼusévapente, ha umi hoʼuseʼỹva rehe ani haguã ojejopy.   Vasti, mburuvicha guasu Asuero rembireko, ojapo avei peteĩ karu guasu opa karai kuéra rembirekópe guarã, Asuero rógape.   Upe 7 arahápe, Asuero heta kaguy hoyʼu rire, ohenói hembiguái kuéra ojeroviavévape  Mehumán, Biztá, Harboná, Bigtá, Abagtá, Zetar ha Carcás.  Heʼi chupe kuéra oho haguã ogueru chupe Vastípe. Iñakãre ogueru vaerã haʼe mbaʼe jegua mburuvicha guasu rembireko añónte omondéva. Vasti ningo kuña neporãva ha Asuero ohechaukase hembireko opa imbohupápe.  Vasti ohendúvo upe Asuero oipotáva heʼi Asuero rembiguái kuérape ndoho moʼãiha. Ha Asuero ipochy hendy.   Upémarõ ohenoika umi léi oikuaa porãvape. Mburuvicha guasu kuéra upéicha ojapo voínte oikuaa haguã mbaʼépa upe ojapo vaerã.  Umi ijeroviaha hína koʼãva: Carsená, Setar, Admata, Tarsis, Meres, Marsená ha Memucán. Koʼãva 7 hína poguasu kuete tetã Persia ha Médiape, ha Asuero jere rupínte oikóva.  Asuero oporandu chupe kuéra: —Ñande léi kuérapa mbaʼe heʼi che ajapo vaerãha Vasti rehe ndojapói haguére upe haʼeka vaekue chupe che rembiguái kuéra rupi.   Ha osẽ Memucán oñeʼẽ opa umi karai kuéra rérape ha heʼi chupe: —Ore ruvicha, na ndéve añói ningo nde apoʼi, amo ipahápe ohupytypa opa kuimbaʼépe oikóva umi tetãme nde po guýpe oĩvape.  Kuña nguéra ohendu vove ko ojapóva nde rehe Vasti, haʼe kuéra avei oapoʼíta iména kuérape. Heʼíta hikuái: “Mburuvicha guasu Asuero niko ohenoika Vastípe, ha kóva katu nopenái hese”.  Tetã Persia ha Media pegua mburuvicha kuéra rembireko ohendu vove koʼã mbaʼe, upéicha avei ojapóne iména kuérare ha upéva katu ivaíta.  Upévare ore ruvicha, iporã vaerã reikuaauka ramo opa rupi Vasti noñemboja moʼã veimaha ne rendápe. Emoĩka ko ne ñeʼẽ tetã Persia ha Media léi apytépe ikatuʼỹ haguãicha oñemboyke.  Upéi egueru peteĩ kuña iñakã guapyvéva Vasti rendaguépe.  Ko ne ñeʼẽ ojekuaaukávo ko ne retã tuicha kuére kuña kuéra, tahaʼe haʼéva, omombaʼéne iména kuérape.   Memucán ñeʼẽ hoʼa porã opavavépe ha Asuero upéicha ojapo.  Omondo kuatia opa tetã nguéra rupi, iñeʼẽ teépe. Ipype ojeʼe opa óga rupi ojejapo vaerãha kuimbaʼe heʼíva, ha kuimbaʼe ñeʼẽme upe hógape oñeñeʼẽ vaerã. Heta ára ohasa rire, mburuvicha guasu Asuero ndaipochyvéi ha imanduʼa Vasti rehe. Imanduʼa upe kuña rembiapokue rehe ha mbaʼépa ojejapo hese.  Upévo umi ijere rupi oikóva heʼi chupe:   —Emondo opa ko ne retã pýre ohóva oheka ndéve guarã kuñataĩ pyahu porã. Tojereraha ágã Súsape ha tojeheja upe ógape kuñáme guarã rerekóva upépe. Topyta upépe hikuái ne rembiguái jeriovaha ha kuña rerekua Hegai po guýpe. Tojeʼe Hegáipe tombaʼapo hese kuéra omoporãvévo,  ha upe kuñataĩ ne myakã rakuvéva topyta ne rembireko ramo, Vasti rendaguépe. Kóva hoʼa porã Asuérope, ha upéicha ojejapo.   Táva Súsape oikóva peteĩ judío hérava Mardoqueo. Haʼe hína Benjamín ñemoñare ha itúva héra vaekue Jaír. Haʼe Simí ha Quis ñemoñare vaekue.  Mburuvicha guasu Babilonia pegua, Nabucodonosor, ogueraha vaekue Jerusaléngui Jeconíaspe, mburuvicha guasu Judá pegua ha hetã guápe.  Umíva ñemoñare vaekue Mardoqueo.  Haʼe omongakuaa hógape ha oguereko itajýra ramo peteĩ ipríma hérava Ester, Hadasá avei ojeʼeha, omano rupi itúva ha isy. Ester niko kuñataĩ neporãva.   Ojekuaaukávo Asuero rembipota, ojereraha kuñataĩ nguéra táva Súsape ha oñemoĩ Hegai, upe kuña rerekua po guýpe. Umíva apytépe avei ojereraha Ester.  Ester hoʼa porã Hegáipe, ha kóva pyaʼe oñemoĩ ombaʼapo hese omoporãvo, ha omongaru porã chupe. Mburuvicha guasu rógagui omoĩ chupe 7 kuñataĩ pytyvõhára ramo ha omohenda chupe upe koty iporãvévape.   Ester nomombeʼúi avavépe mbaʼe tetã guápa térã máva rajýpa haʼe. Mardoqueo heʼi chupe ani haguãtei heʼi mbaʼeve avavépe.  Mardoqueo katu opa árape oúmiva ohasa umi kuña róga korapy rovái oikuaávo mbaʼéichapa oiko Ester ha oñeñangareko porãpa hese.   Umi kuña ojegueru vaekuépe ningo oñemeʼẽ 12 mése oñemoporãvévo. 6 mése aja ojepichy mbaʼe ryakuã porãme, ha upéi 6 mése aja yvoty rykuépe ha mbaʼe ryakuãitápe kuña oiporúva. Koʼã mbaʼe ojejapo rire hese kuéra, peteĩ-teĩ ojereraha Asuérope.  Ha peteĩ kuña ohóvo mburuvicha rógape, ogueraha kuaa opa oipotáva upe oikohágui.  Kaʼaru ete oho ha koʼẽ rire ojereraha opyta haguã Saasgaz po guýpe, kuimbaʼe Asuero jeroviaha ha ikuña kuéra rehe oñangarekóva. Oime rire raʼe Asuero iñakã raku peteĩvare, upéicha ramo mante upe kuña ojereraha jey chupe.   Mardoqueo tio vaekue Abihail. Abihail rajy Estérpe ohupyty upe ára oho haguã Asuero rendápe. Ester ogueraha umi mbaʼe Hegai, Asuero rembiguái jeroviaha ha kuña rerekua, omeʼẽva chupénte. Ester ningo hoʼa porã opavavépe ha maymávante ojogueraha porã hendive.  Ester ojereraha Asuero rendápe mes hérava Tébetpe, upéva hína mes 10ha, 7 áño Asuero ojupi haguépe mburuvicha guasúrõ.  Ha opa umi kuña apytégui Asuero iñakã raku Ester rehe. Upévare omoĩ iñakãre mbaʼe jegua mburuvicha guasu rembirekónte omondéva.  Upéi Asuero ojapo peteĩ karu guasu opa mburuvicha ha po guasu kuérape, Ester rehehápe. Upéva upe ára ombyarete ha Asuero ipo jera omeʼẽvo maymávape imbaʼetágui.   Oguahẽvo umi ára kuña kuéra ojererahávo ambue hendápe, Mardoquéope oñemeʼẽ hembiaporã mburuvicha guasu rógape.  Ester katu avavetépe nomombeʼúi mávapa térã mbaʼe tetã guápa haʼe, upéicha heʼígui chupe Mardoqueo. Ester ojapo ojeʼeháicha chupe, Mardoqueo rógape oiko ramo guaréicha.   Ojekuaa rire añeteha upe Mardoqueo heʼíva, Asuero ojuvyka umi mokõime. Mburuvicha guasu rovake koʼã mbaʼe upéi oñemoĩ kuatiápe, oñemoĩháme opa mbaʼe upe tetãme ojehúva. Heta ára ohasa rire, mburuvicha guasu Asuero omoĩ Amánpe opa hembiguái ha hetã ruvicha kuéra ári. Ko Amán hína Hamedata raʼy, Agag  ñemoñare.   Asuero heʼika opa hógape ombaʼapóvape Amán ohasa jave, oñesũ vaerã henondépe ha oñakãity vaerãha chupe. Mardoqueo katu noñesũi ha noñakãitýi chupe.  Hapicha kuéra oporandu chupe mbaʼérepa ndojapói upe Asuero heʼíva.  Ha ára koʼẽ rehe oporandu chupe hikuái, ha Mardoqueo nopenái hese kuéra. Upévare oho omombeʼu Amánpe jahecha hovaképa upéicha avei ojapo. Mardoqueo niko heʼíma chupe kuéra haʼe judioha.   Amán ohechávo Mardoqueo noñesũi térã noñakãityiha chupe haʼe ohasa vove, ipochy.  Heʼíma ramo chupe Mardoqueo haʼe judioha, Amánpe oike iñakãme ohundívo opa Mardoqueo retã guápe oikóva Asuero retãme, ha nda chupe añói.   Asuero oĩ rire mburuvicha guasúrõ 12 áño, upe mes peteĩha hérava Nisánpe, Amán oity poʼa, upéva hína “Pur”,  oikuaa haguã arakaʼépa ojapóta upe oguerekóva iñakãme. Ha hoʼa chupe upe 12 arahápe upe mes 12pe hérava Adar.  Oho Amán ha heʼi Asuérope: —Opa ko ne retã pýre oĩ kuña ha kuimbaʼe ambue tetãgua heko ambuéva. Hiʼári, haʼe kuéra ndoikói nde reipotaháicha. Naiporãi koʼãva oiko ne retãme.  Upévare, emoĩ kuatiáre ne ñeʼẽ koʼãva ojejukapa haguã, ha toñemoherakuã opa rupi. Che ameʼẽta ndéve upéi, 330.000 kílo pláta ne mbaʼerã.   Upévo Asuero ohekýi ikuãirũ,  héra oguerekóva ha omeʼẽ Amánpe, upe judío kuérare ijaʼeʼỹva,  ha heʼi chupe: —Topytapánte ndéve upe nde pláta. Umi judío kuérare katu rejaposéva rejapo kuaa.   Upe mes peteĩme hérava Nisán, 13 arahápe oñehenoika Asuero rendápe umi iñeʼẽ kuatiápe omoĩva. Ha Amán heʼíva oñemoĩ kuatiápe ha oñemondo opa mburuvicha kuérape oikóva opa umi tetãme oĩva Asuero po guýpe. Upe kuatia oĩ upe tetã ohotaha ñeʼẽme ha mburuvicha Asuero réra reheve oñemondo.  Kóicha heʼi upe kuatia: “Mburuvicha guasu Artajerjes oikuaauka kóicha mayma mburuvicha kuérape oĩva ko tetãme ojepysóva tetã Índia guive Etiopía peve ha oñembojaʼóva 127 hendápe:   ‘Che hína heta tetã ruvicha ha opa ko yvy oĩ che po guýpe. Upéicha ramo jepe ndahaʼéi añemohaʼenteséva ha aiko mbaretépe. Añehaʼã uvei aisambyhy ko tetã pyʼa porãme ikatu haguáicha mayma oikóva che po guýpe ko tetã tuichakuére oiko pyʼa guapýpe ha kyhyjeʼỹme. Upéva ningo maymáva oipota.   ‘Aporandu rire umi heʼívape chéve upe ajapo vaerã ikatu haguã jaiko pyʼa guapýpe, Amán heʼi chéve upe ajapo vaerã. Amán niko opavave apytégui upe iñakã porãvéva, opa árape ipyʼa porãva ha heko jeroviaha hína. Upéva rehe voi, che rire haʼe oĩ.  Amán heʼi chéve opa tetã rupi ko yvy apére oĩha peteĩ tetãgua ojoguerahaʼỹva avave ndive. Haʼe kuéra oikoháicha ndaipóri avave ha ndojapói voi upe mburuvicha guasu oipotáva ojejapo. Upéicha rupi añehaʼã ramo jepe ko ñane retã amboguata porã, chugui kuéra ndaikatúi.   Koʼã tetãgua añónte umi oñemoĩva opavave rehe ha ndojeheʼái avave ndive. Haʼe kuéra oikoháicha avave ndoikói. Ha ndojapói rupi umi mbaʼe che aipotáva, ivaívante ojapo ha upéicha rupi ko ñane retã oho vai.  Upéva rehe aipota kóva ko áñope upe 14 arahápe upe 12 mes hápe, hérava Adár, ojejuka hembireko ha imitã nguérape reheve opa umi kuimbaʼe réra Amán omoĩva kuatia rehe. Upéicha peteĩ árape ojejukapáne opa umi oñemoĩva opavave rehe opa árape. Ha ikatúta upe rire amboguata ko ñane retã pyʼa guapýpe. Amán hína upe orekóva ipópe opa mbaʼe che retã rehegua ha haʼe hína chéve guarã che ru rangue ramo.’ ”  Ha kuatia kuéra rerahaha opa rupi omoguahẽ ko kuatia ojeʼehápe ojejukapa vaerãha opa judío kuéra, mitã térã tuja, kuña térã kuimbaʼe ha ojepeʼa vaerãha chugui kuéra opa mbaʼe oguerekóva. Kóicha ojejapo vaerã upe mes hérava Adárpe, 13 arahápe.  Kóva ko kuatiágui oiko léi ha oñemoherakuã upe tetã pýre maymáva oñembosakoʼi haguã.   Asuero pyaʼe omondo kuatia kuéra rerahaha ha ko léi oñehenduka Súsape. Sarambi ndeʼáva ningo oiko upépe. Asuero ha Amán katu oguapy okaru. Mardoqueo ohendúvo upe ojehúva, omondoro ijao ohechauka haguã oñembyasyha, oñemonde ao vosakuépe ha opoi iñakã ári tanimbu. Upéicha osẽ oguata upe okáre, oguerosapukái iñembyasy.  Oguahẽ mburuvicha guasu róga rokẽme ha upépe opyta; upéicha oñemondéva ndaikatúigui oike mburuvicha guasu rógape.  Ha opa upe tetã pýre, oguahẽháme Asuero ñeʼẽ, jaheʼo mante oñehendu judío kuéra apytépe. Koʼãva hasẽ ha ndoʼuvéi mbaʼeve ha heta oĩ oñemondéva ao vosakuépe ha tanimbu apytépe oñenóva.   Ester rembiguái kuéra omombeʼúvo chupe upe Mardoqueo ojapóva, tuicha ojepyʼapy. Omondo chupe ao potĩ omonde haguã, Mardoqueo katu ndoikuaaséi mbaʼeve.  Upémarõ omondo Hatac, kuimbaʼe mburuvicha guasu jeroviaha oñemeʼẽ vaekue Estérpe, oporandu haguã Mardoquéope mbaʼérepa ojapo upe ojapóva.  Mardoqueo oĩ plásape, mburuvicha guasu róga rovái ha upépe oho hendápe Hatac.  Omombeʼupaite chupe Mardoqueo upe ojehúva ha mbaʼépa Amán heʼi omeʼẽtaha Asuérope, judío kuéra ojukaukapa ramo.  Omeʼẽ avei chupe kuatia Súsape ojekuaauka vaekue. Upévape heʼi judío kuéra ojejukapa vaerãha. Kóva Hatac ohechauka vaerã Estérpe. Omombeʼu vaerã chupe upe ojehúva ikatu haguãicha Ester oñemboja Asuero rendápe ha ojerure chupe ani haguã ojejapo mbaʼeve hetã guáre.   Avei heʼika Estérpe ani haguã hesarái yma imitã ha imboriahu ramo Mardoqueo omongaru hague chupe. Heʼika avei chupe Amán, upe mburuvicha guasu rire oĩva, ohundiseha chupe kuéra. Heʼika chupe oñemboʼe haguã Tupãme ha oñemboja haguã mburuvicha guasu rendápe oñeʼẽvo chupe hapicha judío rehe.   Hatac oho omombeʼu Estérpe upe Mardoqueo heʼi vaekue.  Upémarõ omondo jey chupe Mardoqueo rendápe heʼívo chupe kóicha:   “Oime raẽva, kuña térã kuimbaʼe, oikéva mburuvicha guasu rendápe haʼe ohenoiʼỹ rehe chupe, upéva ojejuka. Upéicha heʼi léipe ha kóva oikuaa opa Asuero rembiguái kuéra ha mayma oikóva ko tetãme. Oime ramo katu mburuvicha guasu oipyso ipokoka upe hendápe oikéva gotyo, upéva oikove. Che katu ningo ojapóma 30 ára ndahechaveiha Asuérope, na che renoikavéigui hendápe”.   Kóva ohendúvo Mardoqueo,  heʼika jey Estérpe kóicha: “Ani reimoʼã reiko haguére mburuvicha guasu rógape ndenteha upe reikovétava judío kuéra apytégui.  Koʼágã rekirirĩ ramo ha nderejapói ramo mbaʼeve, yvága ore pytyvõne. Nde ha nde ru rogagua katu peñehundipáne. Moõ piko jaikuaa; oime vaerã ningo reime reimeháme, Asuero rembireko ramo, reipytyvõ haguã ne retã guápe upéicha jave”.   Ester heʼika Mardoquéope:   “Tereho embyaty opa judío kuéra táva Súsape. Upépe peĩta mbohapy ára aja ha ndapeʼu moʼãi mbaʼeve ára ha pyhare. Che ha che rembiguái kuéra avei ndoroʼu moʼãi mbaʼeve. Ágã upéi añembojáne mburuvicha guasu rendápe, jepe léipe heʼi ndajapói vaerãha upéicha. Ajejukáta ramo upéicha ajapo haguére, tajejuka”.   Mardoqueo oho ojapo Ester heʼika haguéicha chupe.   Ha imanduʼávo opa Tupã rembiapokue rehe kóicha oñemboʼe:   Che Jára, mburuvicha guasu mbarete, nde po guýpe niko oĩ opa mbaʼe. Ndaipóri chéne oñemoĩva nde rehe*xn* Israel guápe renohẽse ramo upe jejopy vaígui.   Yvy ha yvága niko ne rembiapokue*xo* ha opa mbaʼe rechapyrã yvy apére oĩva. Nde niko opa mbaʼe Jára ha ndaipóri nde rehe ipuʼakáva.   Mbaʼevete nokañýi nde hegui ha reikuaa porã che Jára, ndahaʼéi añemochenteségui, térã añembotuichaségui, nañesúi hague Amán renondépe. Reikuaa porã, Israel rehehápe, ipy jepe ajayvýne ahetũ haguã.   Kóicha ajapo ani haguátei amombaʼeve kuimbaʼépe Tupãgui. Kuimbaʼe renondépe nañesũi chéne, Tupã renondépe añónte ajapóne. Koʼã mbaʼe ndajapói añembotuichaségui.*xp*   Tupã ore Jára, ore ruvicha guasu, Abraham Tupã,*xr* ani rejahéi ne retã rehe. Cháke umi ore rayhuʼỹva ore rundiséma, oréve, ymaite guive ne mbaʼe teéva.   Ani reñembyesarái ore hegui, ne mbaʼe teerã niko ore renohẽ vaekue Egíptogui.*xs*   Ehendu che ñemboʼe, nde pyʼa porã kena umi ne mbaʼe teéva ndive. Ore mbaʼe mbyasy rendaguépe emeʼẽ oréve vyʼa, rogueropurahéi haguã nde réra, ore Jára. Ani ejuru joko umi ne mombaʼe guasusévape.   Upe aja, mayma Israelgua oñemboʼe Tupãme ohecha kuaágui hikuái oñehunditaha.   Ester avei pyʼa pohýi reheve oñemboʼe Ñande Járape. Oipeʼa ijehegui opa ijao jegua ha oñemonde ao vosakuépe; omoĩ rangue ijehe mbaʼe ryakuã porã opoi iñakã ári yvy ha tanimbu. Hete porãite asy ombojeguapámiva, heta oinupã ha opoi iñakã raguégui ha oiko iñakã chara. Kóicha upéi oñemboʼe Tupã Israel Járape:   Che Jára, ore ruvicha, ndeichagua niko ndaipóri.*xt* Eju che pytyvõ, che año ajejuhu Ndénte upe ikatúva che pytyvõ ha vaípe ajejuhu.   Che rógape che mitã guive ahendúva, nde reiporavo hague Israel opa tetã nguéra apytégui; ha ore ru kuéra ypykuépe opavave apytégui, ne mbaʼe teerã, ore Jára. Ha ere hagueichaite rejapo.   Ore katu rojaʼyvere ne ndive ha nde ore reja roʼa ore rayhuʼỹva pópe, itupã nguéra romombaʼe guasu haguére. Ore Jára ndé nde reko joja.   Umi ore rayhuʼỹva katu nda ore guerekoséi tembiguáironte, ha itupã nguérape omeʼẽ iñeʼẽme, opáichavo ojokóvo ne ñeʼẽ ha ore rundívo, ore ne mbaʼévape; omboty haguã umi ne mombaʼéva juru, opa haguã nde tupao porãite nde altar.    Upéicha iktúne umi nde rehe ojeriovaʼỹva omombaʼe tupã guaʼu ndahaʼéiva mbaʼeve, ha peteĩ kuimbaʼe omoĩne huvicha guasu kuéra ramo.   Ore Jára nde puʼaka kena ani remeʼẽ umi ndahaʼéivape mbaʼeve. Ani oñembohory ore rehe avave. Ha mbaʼe vai ojejapose vaekue ore rehe, toʼa umi ojapose vaekue ári, ha upe omoñepyrũ vaekue rehe ejahéi maymáva ohecha haguã.   Ne manduʼa kena ore rehe ore Jára, ha eñeñanduka oréve ko rojejopy vai jave. Che mbopyʼa guasu che Jára, nde hína tupã nguéra ruvicha guasu, ha opa mbaʼe Jára.   Añembojávo upe jaguarete rendápe, emoĩ che jurúpe ñeʼẽ poravo pyre*xu* ha epoko ipyʼa rehe, ojere haguã upe ore rayhuʼỹva rehe ha ohundi haguã chupe ha umi hendive oĩvape.   Ani ore rejátei roʼa ipópe kuéra, eju che pytyvõ, che año niko ajejuhu. Máva rendápe piko añembojáta, ndahaʼéi ramo ne rendápe?   Nde reikuaa opa mbaʼe, reikuaa ndahecha ramoiha iñañáva rembiapo ha ndaikoseiha ambue tetãgua rembireko ramo.   Nde niko reikuaa ajejopy vaiha, ndaikoséigui mburuvicha guasu rembirekórõ, ha namoĩséigui mbaʼe jegua che akãre asẽvo ajechauka. Che año jave namoĩriva, che mbojeguarúgui, trápo kuña mbaʼasy ruguy reheve che mbojeguaruháicha.*xv*   Amán mesápe ndaguapýiva akaru haguã, ndahecha ramóiva karu guasu mburuvicha guasu ojapóva, ha ndaʼúiva vino oñekuaveʼẽva tupã nguérape.*xy*   Ndavyʼáiva ajegueru guive ápe. Tupã, Abraham Jára, ndénteko upe che mbovyʼáva.   Nde Tupã, opa mbaʼe ári reiméva, ore rendu, ore rojejopy vaívape ha ani ore rejátei roʼa umi ore rayhuʼỹva pópe. Che hegui katu eipeʼa opa kyhyje. Mokõi ára haguépe, Ester omonde ijao jegua ha oho oike upe korapýpe oĩva upe koty Asuero oguapyha rovái. Asuero oguapy hína upe kotýpe, okẽ rovái.   Ha péicha ojajái ha omimbipa jave porãgui, oñemboʼe Tupãme, upe oikuaapáva opa mbaʼe ha upe onohẽva jejopy vaígui opa oikotevẽvape. Ohenói mokõi hembiguáipe, peteĩva rehe ojeko kangymi, upe ambue katu oho hapykuéri ojokóvo Ester ao ruguái.  Porãgui niko ojajái ha omimbipa ha hova pytã asy. Ha opukavy ramo jepe ku ovyʼa váicha, ipyʼa pýpe okyhyje.*xa*  Heta koty rupi ohasa rire oguahẽ mburuvicha guasu rendápe. Haʼe oguapy hína. Oro ha ita jegua mante osaingo hese, ha opavavépe omongyhyje.  Ohechávo Estérpe, hova rehe ojekuaa ipochyha. Ester ohecha kuaávo upéva morotĩmbaite, ipyʼa mano ha oity iñakã hembiguái atiʼy ári ohóva henondépe.   Tupã opoko mburuvicha guasu pyʼa rehe. Haʼe pyaʼe opuʼã upe oguapyhágui ha oñañuvã Estérpe oñeñandu porã meve. Mbegue katumi oñeʼẽ chupe oporandúvo: —Mbaʼe piko ojehu ndéve Ester? Nde ningo che rembireko, ani rekyhyje; neremano moʼãi. Upe léi niko ndahaʼéi ñandeichaguápe guarã. Eju ápe.  Oipyso Ester gotyo pokoka*f1* órova ha omboja ijatúa rehe. Ohetũ chupe ha heʼi: —Eñeʼẽpy chéve.   Heʼi chupe Ester: —Rohechávo haʼete váicha ku amañáva Tupã remimbou rehe. Tuicha añemondýi ha apyta akyhyje. Kuimbaʼe ndetuicha ha neporãva niko nde.   Péicha oñeʼẽ jave, ikangýgui ipyʼa mano jevy. Upe Mburuvicha guasu ndoikuaái mbaʼépa ojapóta ha opa umi ijere rehe oĩva oñehaʼã omombáyvo Estérpe.   Heʼi chupe Asuero: —Mbaʼéiko ojehu ndéve Ester, che rembireko? Ejerure chéve reipotáva ha ameʼẽne ndéve, tahaʼe jepe raʼe ko che retã mbytere.   Ester katu heʼi chupe: —Che karai, ko árape ajapóta peteĩ karu guasu nde rérape ha aipota regueru ne ndive Amán.   Asuero heʼika Amánpe ojapo haguã upe Ester oipotáva. Mokõivéva oho oñondive Ester rendápe.  Okaru aja hikuái Asuero heʼi Estérpe: —Mbaʼéiko reipota Ester? Rejeruréva chéve ningo ameʼẽne ndéve, tahaʼe jepe raʼe che retã mbytere.   Ester katu heʼi chupe: —Peteĩ mbaʼénte ajerurese ndéve.  Che rayhu ramo ha añetehápe remeʼẽta ramo chéve upe aipotáva, aipota koʼẽ ramo reju Amán ndive karu guasúpe ajapótava ndéve. Ágã upévo haʼéne ndéve upe aipotáva.   Amán ovyʼa osẽvo upe karu guasúgui. Okápe katu ojuhu Mardoquéope, Asuero róga rokẽme. Ha nopenáigui hese, Amán ipochy.  Okirirĩnte ha oho hógape. Upépe, ohenoika iñirũ nguéra hógape ha ohenói hembireko Zeres oĩ haguã ijapytépe kuéra.  Amán oñepyrũ oñeʼẽ chupe kuéra opa umi mbaʼeta oguerekóva rehe ha itaʼýra kuérare. Omombeʼu chupe kuéra haʼe oĩ porã rupi Asuero ndive, omoĩ hague chupe opavave ári mburuvicha ramo.  Ha heʼi: —Hiʼariete, Ester ojapo peteĩ karu guasu Asuérope guarã ha chéve añoite ojerure aha haguã. Koʼẽ ramo avei, che jeýnte upe ahátava Asuero ndive, Ester upéicha oipotágui.  Amo ipahápe opa koʼã mbaʼe mbaʼevete chéve aikuaágui Mardoqueo, upe judío, oguapyha hína mburuvicha guasu róga rokẽme.   Hembireko ha iñirũ nguéra heʼi chupe Upémarõ: —Emopuʼãuka yvyra Mardoqueo ojejuvy haguãme 22 métro ijyvatéva. Ágã koʼẽrõ pyhareve ejerure Asuérope tojuvyka Mardoquéope upépe. Upéicha ágã rehóne pyʼa guapýpe rekaru haguã Asuero ndive. Amánpe iporã kóva, ha omopuʼãuka upe yvyra oñemosãingo haguãme Mardoqueo. Upe pyhare Asuero ndaikatúi oke. Upémarõ ojerure ojegueru haguã oñehenduka haguã chupe umi kuatia oñemoĩháme opa umi mbaʼe ojehúva hetãme.  Ha ohenduka chupe hikuái upe heʼihápe mbaʼéichapa Mardoqueo ohendu vaekue Bigtán ha Teres ojukase ramo guare Asuérope.   Ha oporandu Asuero chupe kuéra: —Mbaʼéiko oñemeʼẽ rakaʼe Mardoquéope ko hembiapo rehe? Heʼi chupe hikuái: —Mbaʼevete noñemeʼẽi vaekue chupe.   Upe jave Amán oike oúvo Asuero korapýpe. Ou ojerurévo chupe Mardoqueo ojuvyka haguã upe yvyra haʼe omopuʼãuka vaekuégui. Ha Asuero oporandu: —Máva piko aipo oikóva korapy rehe?   Heʼi chupe hembiguái kuéra: —Amán aipóva. Heʼi Asuero: —Peje chupe toike ápe.   Oike hendápe ha Asuero oporandu chupe: —Mbaʼe ikatu ajapo ahechauka haguã peteĩ kuimbaʼépe hembiapo porã hague? Amán heʼi ipyʼa pýpe: “Mávape tepa kóva omombaʼese? Chéveta mante ningo”.   Ha heʼi haʼe Asuérope: —Tojereru upe kuimbaʼe ñande ruvicha guasu omombaʼesévape.  Tojereru avei mburuvicha guasu ao ha hymba kavaju peteĩ, iñakãre oguerekóva mbaʼe jegua mburuvicha guasu mbaʼéva.  Koʼãva toñemeʼẽ upe omandavévape ha haʼe tomonde upe kuimbaʼe ñande ruvicha guasu omombaʼesévape. Upe kuimbaʼe ojupi rire kavaju ári, upe omandavéva toisãmbyhy chupe távare osapukáivo henonderã: “Kóicha ojeguereko umi ñande ruvicha guasu omombaʼesévape”.   Upémarõ Asuero heʼi Amánpe: —Pyaʼe eraha upe ao ha upe kavaju ha tereho ejapo upe ere haguéicha Mardoqueo rehe. Upe judío oime hembiapópe hína che róga rokẽme.   Ha oho Amán. Omonde ha ohupi rire Mardoquéope upe kavaju ári, oisãmbyhy chupe távare. Osapukái ohóvo henonderã: “Kóicha ojeguereko umi ñande ruvicha guasu omombaʼesévape”.   Upe rire Mardoqueo oho jey Asuero róga rokẽme. Amán katu pyaʼe ojevy hógape ha oñakãhoʼi ohokuévo, ojepichágui.  Oguahẽvo hógape, omombeʼu hembireko ha hapicha kuérape upe ojehu vaekue chupe. Ha heʼi chupe hikuái: —Mardoqueo judío ramo, mbaʼeve ndaikatu moʼãi rejapo hese. Reñepyrũ vaíma voi hendive ha ne rundi eténe ágã.   Ha upéicha oñeʼẽ jave hikuái, oguahẽ hendápe Asuero rembiguái kuéra oúva oguerahávo Amánpe upe karu guasuhápe Ester ojapóva. Asuero ha Amán oho Ester ojapóva chupe kuéra karu guasuhápe.  Mokõi háma oñondive okarúta hikuái. Ha hoʼútavo hikuái kaguy oñondive, Asuero oporandu jey Estérpe: —Mbaʼéiko reipota Ester? Rejeruréva chéve ameʼẽne ndéve, tahaʼe jepe raʼe che retã mbytere.   Ha heʼi chupe Ester: —Che karai, che rayhu ramo añete ha rejapóta ramo upe aipotáva, ani che jukaukátei chéve ha umi che retã guápe.  Ore rojejukapáta hína. Tembiguairã roñemeʼẽta rire akirirĩnte vaerã moʼã, oikétagui ndéve ore repykue ha ndoho vai ete moʼãi haguére ndéve.   Asuero oporandu chupe: —Máva piko aipo ojaposéva koʼã mbaʼe?   Heʼi chupe Ester: —Ko Amán ahẽ, ndaijaʼéigui ore rehe. Amán okyhyjégui, opyta oryrýi ha osusũ Asuero ha Ester renondépe.  Asuero ojetyvyro opuʼã okaruhágui ha pochýpe osẽ okápe. Amán katu opyta ojerure Estérpe oñeʼẽmi haguã Asuero ndive ohecha kuaágui oñehundimaha ha Asuero ojukaukataha chupe.  Asuero ojevývo korapýgui ha oikévo upe kotýpe okaru haguépe hikuái, ohecha Amán oĩha upe Ester oñenoháme hína. Ha heʼi: —Che rembireko jepeve piko rerãirõta che rógape? Kóicha heʼipami vovénte, Asuero rembiguái kuéra ojepoi Amán ári ha oñakãhoʼi chupe hikuái.   Harboná, Asuero rembiguái heʼi: —Oime Amán rógape upe Mardoqueo ojejuvy moʼã haguégui Amán voi omopuʼãuka vaekue yvyrágui 22 métro ijyvatéva. Upévagui omosãingóta kuri Mardoquéope, oikuaauka vaekue ndéve oĩha nde jukaséva. Asuero heʼi chupe: —Peraha ha pemosãingo upépe.   Ha upéicha ojejuvy Amán upe haʼe omosãingose haguépe Mardoquéope. Upe rire ae, Asuero ipochy jera. Upe árape Asuero omeʼẽ Estérpe Amán, upe judío kuérape ohayhuʼỹva, róga. Mardoqueo oñehenoika Asuero rendápe, Ester omombeʼúma chupe mávapa haʼe.  Asuero oguenohẽ upe kuãirũ oipeʼa jey vaekue Amángui ha omeʼẽ Mardoquéope. Ester omoĩ Mardoqueo po guýpe opa umi mbaʼe Amán mbaʼekuéva.  Oñeʼẽ jeýtavo Asuérope, Ester yvýre ojeity henondépe ha hasẽ. Ojerure chupe ojoko haguã upe kuatia Amán omondo vaekue, ani haguãtei ojehu umi mbaʼe Amán heʼi vaekue ojejapotaha judío kuérare.  Asuero oipyso ijyva ha ipokoka  órova Ester gotyo, ha haʼe opuʼã oñemboʼy Asuero renondépe,  ha heʼi chupe: —Oĩ porã ramo ha rejuhu ramo oĩha hendápe ko ajeruréva ndéve; ha oimérõ haʼa porã ndéve, emondo kuatia ojoko haguã umi Amán omondo vaekue. Upévape ojeʼe hína judío kuéra ko nde retã pýre oikóva ojejukapa vaerãha.  Ndaikatu moʼãi añemboʼy ha ahecha mbaʼéichapa che retãgua oñehundi ha ojejuka.   Asuero heʼi Ester ha Mardoquéope: —Pehecháma niko ameʼẽmbaha Estérpe opa umi mbaʼe Amán mbaʼe kuéva. Amán katu ojejuvýma judío kuérape ojukase haguére.  Aheja peẽme koʼágã pemoĩ haguã kuatiáre upe iporãveháicha peẽme. Che rérape pejapo ha upéi pemoĩ hese che kuãirũmbore. Kuatia che réra ha che kuãirũmbore oguerekóva ndaikatúi ojejoko.   Upe árape voi, ára 23 upe mes mbohapyhápe, hérava Siván, oñehenoika umi Asuero kuatiañeʼẽ haihára. Ha Mardoqueo heʼíva oñemoĩ kuatia rehe ha oñemondo judío kuérape, ha opa mburuvicha kuérape upe tetã pýre. Upe tetã oñembojaʼo 127 hendápe ha ojepyso tetã hérava India guive, Etiopía peve. Opa tetãme, oĩva Asuero po guýpe, oñemondo ko kuatia iñeʼẽ nguérape voi, ha judío kuérape avei oñemondo iñeʼẽme.  Upe kuatia ojejapo Asuero rérape ha oñemoĩ avei hese ikuãirũmbore. Asuero kavaju kuéra iporãvéva ári oñemondo ñeʼẽ rerahahára, upe kuatia reheve.   Upe kuatiápe ojeʼe opa judío kuéra mamo oikoha rupi oñembyaty haguã oñorãirõ. Heʼi avei ikatuha ojuka hikuái opa oúva chupe kuéra, oimehágui upe tetãgui. Ikatu avei ojuka hikuái kuña ha mitã. Opa umi mbaʼe opytáva rehe ikatu oñemombaʼe hikuái.  Kóicha ikatu ojapo hikuái opa Asuero retã pýre ára 13hápe, upe mes héravagui Adar, upéva hína mes 12ha.   Kóicha heʼi upe kuatiápe:   Che, mburuvicha guasu Artajerjes amoguahẽ che maitei opa mburuvicha kuérape oĩva ko tetãme ojepysóva Índia guive Etiopía peve ha oñembojaʼóva 127 hendápe.   Oĩ kuimbaʼe oñepytyvõve ramo jepe chupe upépe katu haʼe oñemohaʼentese ha ojerovia ijehe. Opa umi che po guýpe oĩvape oreko vai, ha amo ipahápe ndoikuaa véiguima mbaʼépa ojapóta, opuʼã upe ipytyvõháre rehe.  Chupe guarã ndaipóri ñeʼẽ porã hapicháre ha umi ivýrova jurúpe héra ohendúgui, upépema katu ovu. Oimoʼã oheja reitaha chupe Tupã, upe opa mbaʼe oikuaáva ha nohechaséiva mbaʼe vai. Sapyʼánte oĩ pe mburuvicha ohejágui ijeroviaha pópe umi mbaʼe haʼe voi ojapo vaerã ou hetápe reiete ohundi ha hembiapo vai.  Ha péicha, japu ha ñeʼẽ reípe mburuvicha kuérape oñembotavy.   Koʼã mbaʼe niko ojehu yma ha koʼã árape ojehu ñande resa renondetépe. ¡Mbaʼe mbaʼépa ndojapói koʼã mburuvicha ahẽ!  Upéva rehe, koʼága guive añehaʼãta ikatu haguáicha maymáva oiko pyʼa guapýpe ko ñane retãme. Ñamboyke ha jahejáta umi mbaʼe naiporãiva; ha opa mbaʼe oñemoguahẽva chéve hendapete jahejáta.  Amán, Amedata raʼy, ndahaʼéi ramo jepe che retãgua, tetã Macedoniagua haʼe; upéicha ramo jepe ojerereko chupe oreichagua ramo.  Chupe rohecha kuaa opa tetãguápe ojehecha kuaaháicha, ha hiʼári oñemoĩ chupe che rire ramo ha maymávante oñesũ henondépe.  Haʼe katu oñemohaʼenteségui, oñehaʼã oñemoĩ che rendaguépe ha amo ipahápe che jukase.  Opáicha ohaʼã ojuka haguã Mardoquéope, upe hetaite mbaʼe ojapo vaekue che rehe, ha che rembireko Estérpe ha opa hetãgua rehehápe.  Péicha haʼe ore reityse ikatu haguã umi Macedoniagua ou ojupi ore rendaguépe ko tetã Pérsiape.   Jepe Amán, ku aña ahẽ, ohundise vaekue koʼã judíope, che ajuhu haʼe kuéra mbaʼeve ivaíva ndojapoiha ha oikoha iléi kuéra heʼiháicha; ha iléi kuéra rehe ndaipóri mbaʼeve jaʼe vaerã.  Haʼe kuéra niko Tupã yvága pegua raʼy, upe chéve ha che ypy kuérape ore pytyvõva roisambyhy porã haguã ko ñane retã.   Upéva rehe toñepenaʼỹ upe kuatia Amán omondo vaekue rehe. Chupe ajuvykáma opa hogagua kuéra ndive táva Súsa rokẽ rovái. Péicha Tupã, upe ipuʼakaitéva, omyengovia chupe upe hembiapo.  Aipota ko kuatia oñemoĩ okáre ikatu haguáicha maymáva ohecha. Aipota avei ojeheja judio kuérape oiko hekópe ha oñepytyvõ chupe kuéra oime ramo oĩva ojukaséva chupe kuéra upe 13 arahápe upe 12 meshápe hérava Adar.  Tupã, opa mbaʼe Jára ningo oipota upéva upe árape hetãgua ovyʼa, ha anítei oñehundi.   Peẽ judíova katu aipota upe árape pe vyʼa ha pembyarete. Upéicha koʼága ha opa árape oho porãta chéve ha ko tetã Pérsiape; ha topyta manduʼarã opa umi opuʼãsévape che rehe.  Oĩ ramo táva térã oime raẽ henda rupi ko tetãme ndojejaposéi ko che ñeʼẽ, opa umi upepegua tojejukapa, upe táva tjehapy ani haguátei oikose upe rupi avave, mymba térã guyra kuéra avei.   Upéva upe kuatia isarambi opa rupi. Oiko chugui léi opa upe tetã pýre ikatu haguã judío kuéra oñembosakoʼi upe árape ha oñorãirõ umi hese kuéra ijaʼeʼỹvare.  Pyaʼe Asuero omondo ñeʼẽ rerahahára henda kuéra iporãvéva ári. Upe kuatia oñehenduka avei táva Súsape.   Mardoqueo osẽvo Asuero rendágui, osẽ ao jegua morotĩ ha hovýva reheve. Iñakãre katu mbaʼe jegua órova ha ijapére ahoja pytã ha morotĩva. Súsape oñehendu jesapukaipa guasu vyʼágui.  Judío kuéra upéva upe árape ovyʼa joa.  Ha upe tetã pýre mamo oguahẽha rupi upe kuatia judío kuéra ovyʼa joa ha tuicha jeroky ha karu guasu ojapo hikuái. Heta oĩ upe tetã pýre ojeréva ha oñembojudíova, okyhyjégui hikuái judío kuéragui. Mburuvicha guasu Asuero ñeʼẽ heʼiháicha oiko vaerã 13 arahápe, mes 12hápe hérava avei Adar. Upéva upe árape umi judío kuérare ijaʼeʼỹva opuʼã vaerã hese kuéra. Amo ipahápe katu umi judío kuéra ipuʼaka hese kuéra.   Opa upe tetã pýre judío kuéra oñembyaty upe oikohápe ojeity haguã umi chupe kuéra ohundiséva ári. Ndaipóri oñemoĩva hese kuéra. Ojekyhyjepa chugui kuéra.  Oĩ haguéicha mburuvicha kuéra osẽ oipytyvõ judío kuérape, okyhyjégui hikuái Mardoquéogui.  Mardoqueo ningo opyrũ pohýi ha opa rupíma herakuã; ha ára ohasávo oĩ porãve.   Umi judío kuéra ojuka opa umi hese kuéra ijaʼeʼỹvape. Kyse pukúpe ojuka ha ojaposéva ojapo hese kuéra.  Táva Súsape, upépe año, ojuka hikuái 500 kuimbaʼépe.  Ojuka avei hikuái Parsandata, Dalfón, Aspata,  Porata, Adalías, Aridata,  Parmasta, Arisai, Aridai ha Vaizatápe.  Koʼãva hína Amán raʼy kuéra, upe judío kuérare ijaʼeʼỹva. Imbaʼe kueraita rehe katu ndopokói hikuái.   Upéva upe árape voi Asuero ohendu mbovýpa umi ojejuka vaekue Súsape,  ha heʼi Estérpe: —Koʼápe, Súsape añónte voi, judío kuéra ojuka 500 kuimbaʼépe ha umi 10 Amán raʼy kuérape. Mbaʼéiko oiméne ojapo raʼe hikuái ko tetã pýre? Oimeve ramo reipotáva, ere chéve ha oñemeʼẽne ndéve.   Ester heʼi chupe: —Oĩ porãta ramo ndéve, eheja judío kuérape ko Susa pegua tojapo koʼẽ ramo upe ojapo haguéicha hikuái ko árape upe léi heʼiháicha. Amán raʼy kuéra retekue katu toñemosãingo ijajúragui.   Ha Asuero heʼi upéicha ojejapo haguã ha oñenohẽ peteĩ léi Súsape. Amán raʼy kuéra retekue katu oñemosãingo.  Judío kuéra oñembyaty jey upe 14 arahápe, mes Adar héravape ha 300 kuimbaʼépe ojuka hikuái upe árape. Imbaʼe kueraita rehe katu ndopokói hikuái.   Umi judío kuéra oikóva upe tetã pýre oñembyaty avei oñorãirõ haguã; upéicha rupi umi ijaʼeʼỹva hese kuéra ndojukái chupe kuéra. Haʼe kuéra katu ojuka 75.000. Umíva mbaʼe kueraita rehe ndopokói hikuái.  Koʼã mbaʼe ojehu upe 13 arahápe, mes Adar héravape. Upe 14 arahápe katu opytuʼu hikuái, ojapo peteĩ karu guasu ha tuicha ovyʼa.  Umi Súsape oikóva ha oñorãirõ vaekue upe 13 ha 14 katu, upe 15 arahápe ae opytuʼu. Haʼe kuéra avei ojapo karu guasu ha tuicha ovyʼa.  Upévare umi judío oikóva okáre, táva kuéra ikorapy jereʼỹvape ombyarete upe 14 arahápe, upe mes Adar héravape. Upéva upe árape tuicha vyʼa ha jeroky ojapo hikuái ha omeʼẽ ojupe opa mbaʼe jopói ramo.   Mardoqueo omoĩ opa koʼã mbaʼe kuatiáre ha omondo opa judío kuérape aguĩ térã mombyry oikóva Asuero retã pýre.  Upe kuatiápe heʼi chupe kuéra ombyarete haguã 14 ha 15 arahápe upe mes hérava Adárpe.  Umíva umi árape ningo judío kuéra ohundi vaekue umi chupe kuéra ohayhuʼỹvape. Upéva upe méspe ñembyasy ojere vaekue vyʼápe ha lúto katu jerokýpe. Umíva umi ára oñemomorã vaerã tuicha vyʼa ha karu guasu reheve ha maymávante omeʼẽ vaerã hapichápe oime raẽ mbaʼe. Umi imboriahúvape avei oñemeʼẽ vaerã opa oikotevẽmíva.  Mardoqueo ogueromanduʼa ikuatiápe chupe kuéra umi árare, judío kuéra ombyaretéva omomorãvo upe ára.   Amán upe ijaʼeʼỹva judío kuérare, chupe niko oike vaekue iñakãme ohundívo opa judío kuérape. Upe vaerã oity vaekue poʼa, “Pur” heʼíva hikuái.  Ester oñeʼẽ rire Asuero ndive, Asuero omoĩ vaekue kuatiáre ojejapo haguã Amán rehe upe haʼe ojapo moʼã haguéicha judío kuérare. Upéicha rupi Amán ha taʼýra kuéra oñemosãingo vaekue ijajúragui.  Upévare umíva umi ára oñembohéra “purim”. ,  Mardoqueo ikuatiápe heʼíma haguéicha ha haʼe kuéra voi ohecha haguéicha umi mbaʼe oiko vaekue,  upéicha judío kuéra ombyarete umi mokõi ára, ára hoʼahápe opa áñope ogueromanduʼávo umi ára. Upéicha ojapo vaerã opa judío kuéra, iñemoñare kuéra ha mayma oñembojudíova.   Opa judío kuéra ha taʼýra kuéra ogueromanduʼa hógape kuéra koʼã ára mamo tetã oikoha rupi. Upéicha ojapo hikuái, iñemoñare kuéra apytépe oiko haguã manduʼa ha oñembyarete haguã.   Upéi Abihail rajy Ester, ha Mardoqueo upe judío, omoĩ ambue kuatiápe mbaʼépa ojejapo vaerã “Purim” arete jave, upe kuatia ypy kuépe heʼi haguéicha.  Ko kuatia oñemondo opa judío kuérape oikóva Asuero retã pýre. Upe kuatia oñemondóvape oñemomaitei opavavépe,  ha ojeʼe chupe kuéra ombyarete vaerãha umi ára Mardoqueo ha Ester omoĩ vaekue opa judío kuéra ha iñemoñare kuérape guarã. Upe kuatiápe avei heʼi mbaʼe-mbaʼépa ojapo vaerã imanduʼa haguã mbaʼéichapa opa imbaʼe jerure asy ha karuʼỹme jehasa.   Ha Ester heʼi haguéicha, oñemoĩ kuatiápe mbaʼe-mbaʼépa ojejapo vaerã oñemomorã haguã “Purim”  arete. Ñandejára heʼi Moiséspe: —Tereho Faraón rendápe. Aheja niko haʼe ha hembiguái kuéra oñembopyʼa hatã ajapo haguã koʼã mbaʼe rechapyrã ijapytépe kuéra,  ha remombeʼu haguã nde raʼy ha ne remineno kuérape mbaʼéichapa che puʼaka Egiptogua rehe ha umi mbaʼe rechapyrã ajapo vaekue ijapytépe kuéra ha peikuaa cheha pende Jára.   Upérõ Moisés ha Aarón oho Faraón rendápe ha heʼi chupe: —Heʼika ndéve Tupã ore Jára: “Arakaʼe pevépa che apoʼíta? Ejapo ko haʼéva ndéve: Epoi che retã guágui toho che mombaʼe guasu.  Nderejapói ramo, koʼẽ ramo amboúta peẽme tuku.  Umíva ojahoʼipáta ne retã, ojekuaaʼỹ haguãicha chugui kuéra yvy. Hoʼupáta amandáu rembyre ha omoperõta yvyra máta okakuaáva guive ñúme.  Amyenyhẽta chugui kuéra nde róga, ne rembiguái ha Egiptogua róga kuéra, ohechaʼỹ haguéicha arakaʼeve nde ru kuéra térã nde ru kuéra ru, Egipto oiko ypy guive.” Ha osẽ hikuái Faraón rendágui.   Upérõ hembiguái kuéra heʼi Faraónpe: —Koʼã kuimbaʼe niko ñane rundipáta! Arakaʼe peve piko upéichata? Epoi mandína chugui kuéra, toho tomombaʼe guasu Tupã Ijárape! Nderehecha kuaái piko Egipto oñehundi potaitemaha?   Upérõ Faraón ohenoika jey Moisés ha Aarónpe ha heʼi chupe kuéra: —Tapeho pemombaʼe guasu Tupã pende Járape, ha peje chéve máva mávapa ohóta.   Moisés heʼi chupe: —Rohóta mitã ha tuja, ore raʼy ha ore rajy kuéra, ore ovecha ha vaka kuéra rombyarete haguã ore Járape.   Faraón heʼi chupe kuéra: —Pene mitã nguéra jepe perahase. Ojekuaa porã mbaʼépa peipota hína! Peimoʼã piko pende Jára pene moirũtaha ha che ahejataha peho?  Ndoiko moʼãi upéva. Pehose ramo toho kuimbaʼe kuéra omombaʼe guasu haguã pende Járape. Upéva niko pejerure. Ha omosẽ chupe kuéra.   Ñandejára heʼi Moiséspe: —Eipyso nde po Egipto ári ou haguã tuku. Toʼupaite kaʼavo oĩva tetãpy rehe ha umi hemby vaekue amandáugui.   Moisés oipyso ipo Egipto ári ha Tupã ombopeju yvytu kuarahy resẽ guio, ára pukukue ha pyharekue avei. Koʼẽmba rire ojekuaa yvytu ogueru hague tuku.  Heta eterei tuku ojasuru upe tetã pýre,  oĩʼỹ haguéicha Egipto oiko ypy guive ha oĩveʼỹ haguãicha arakaʼeve.  Ojahoʼipaite upe tetã omoypytũ meve yvy. Hoʼupaite kaʼavo ha yva ha omoperõ yvyra máta hemby vaekue amandáugui. Ndopytái mbaʼeve hovyũva ñúme Egipto tuichakue.  Upérõ Faraón ohenoika pyaʼe Moisés ha Aarónpe ha heʼi chupe kuéra: —Che angaipa niko Tupã pende Jára ha pene renondépe.  Ajerure peheja rei haguã chéve che angaipa, ta kóvante jepe. Pejerure Tupã pende Járape toipeʼa ore árigui koʼã tuku ore jukapátava.  Moisés osẽ Faraón rendágui ha oñemboʼe Ñandejárape.  Upérõ Ñandejára ombopeju yguasu guio yvytu ratã oguerahapáva tuku oity Mar Rójope. Peteĩ tukúnte jepe ndopytái Egipto tuichakue.  Tupã katu oheja Faraón oñembopyʼa hatã jey. Faraón ndohejái Israelgua osẽ hetãgui.   Upérõ Ñandejára heʼi Moiséspe: —Eipyso nde po yvatévo ha toguejy Egipto ári pytũ anambusu ikatúva ojepoko hese.   Moisés oipyso ipo yvatévo ha mbohapy ára pukukue pytũ anambusu  ojahoʼipa Egipto.  Umi Egiptogua ndaikatúi ojuecha hikuái ha avave ndokuʼéi oĩhágui, mbohapy ára pukukue. Israelgua róga kuéra katu ojehesape porã.  Faraón ohenoika Moiséspe ha heʼi chupe: —Tapeho pemombaʼe guasu pende Járape. Pende ovecha ha vaka kuérante topyta. Pene mitã nguéra katu oho kuaa pene ndive.   Moisés heʼi chupe: —Tekotevẽ rojapo mymbajuka  ha mymbahapy  ore Járape.  Ore rymba kuéra ou vaerã ore ndive. Peteĩ ipysapẽnte jepe ndopyta moʼãi koʼápe. Ijapytégui roguenohẽ vaerã romombaʼe guasu haguã Tupãme. Ndoroikuaái gueteri mbaʼépa roikuaveʼẽta chupe. Roguahẽ rire upépe mante roikuaáta.   Ñandejára oheja oñembopyʼa hatã Faraón ha ndopoíri chugui kuéra.  Faraón heʼi Moiséspe: —Tereho koʼágui ha anive reju. Cháke rohecha jey ramo remanóta!   Moisés heʼi chupe: —Oikóta ere hagueichaite. Nda che recha moʼãvéi! Ñandejára heʼi Moiséspe: —Ainupã pochýta Faraón ha opa hetã guápe ha upéva ipaháta. Upe rire ohejáta pesẽ ha haʼe voi pene mosẽta.  Ere opa kuimbaʼe ha kuña Israel guápe, tojerure umi oĩvape hóga ykére imbaʼe jegua pláta ha óro.   Tupã ombopyʼa porã Egipto guápe Israelgua ndive. Moisés avei Egíptope ojehayhu. Faraón rembiguái ha tetãgua oĩ hendive.  Moisés heʼi Faraónpe: —Heʼika ndéve ore Jára: “Ahasáta pyhare pyte Egipto pýre,  ha omanóta Egíptope opa taʼýra ypykue, nde raʼy guive, upe tembiguái ombojeréva itrígo myanguʼiha memby peve. Ha omanóta avei opaichagua mymba raʼy ypykue.  Ha oñehendúta Egipto tuichakue jaheʼo soro ndeʼáva oñehenduʼỹ haguéicha ágã peve ha oñehenduveʼỹ vaerã arakaʼeve.  Israelgua térã hymba raʼy kuérare katu peteĩ jaguánte jepe ndoguahu moʼãi. Reikuaa haguã ore Jára nombojojaiha pende rehe Israel guápe.”   Upérõ oúta opa ne rembiguái, oñesũta che renondépe ha heʼíta chéve: “Pesẽna ore retãgui nde ha opa ne retãgua”. Ha upe rire ae asẽta hína. Ha ipochy eterei Moisés osẽvo Faraón rendágui.   Ñandejára heʼi Moiséspe: —Na pene rendu moʼãi hína Faraón. Upéicha ikatúta ambohetave Egíptope che mbaʼe rechapyrã.   Moisés ha Aarón ojapo Faraón renondépe umi mbaʼe rechapyrã. Tupã katu oheja Faraón oñembopyʼa hatã, ha ndopoíri Israel guágui. Ñandejára heʼi Moisés ha Aarónpe Egíptope:   —Ko mes haʼéta hína peẽme guarã, áño pegua mes tenondegua.  Moisés ohenói Israel myakãhára  kuérape ha heʼi chupe kuéra: —Tapeho peheka ovecha raʼy ha kavara raʼy kuéra pende róga guápe guarã ha pejuka upe mymba Paskuarã.  Pemonoʼõ huguykue ñaʼẽme ha upépe pemyakỹ ñana rogue. Upévape pemona tuguy mokõi okẽ rembeʼy ykére ha hiʼarigua rehe avei. Upe okẽ rupi tosẽʼỹ avave hógagui koʼẽmba mboyve.  Ñandejára ohasáta ha ojukáta Egipto guápe ha ohechávo tuguy onáva pende róga rokẽ rembeʼy mbohapýre, ohasátante henonde rupi ha ndoheja moʼãi porojukahára oike pende rógape pende jukávo.   Pejapo kóva tembiapoukapy ramo opa árape guarã peẽme ha pene ñemoñarépe.  Upéicha avei pejapóta peikévo upe yvýpe Ñandejára omeʼẽtava peẽme, heʼi haguéicha.  Israelgua ojapo opa mbaʼe heʼi vaekue Ñandejára Moisés ha Aarónpe, haʼe heʼi haguéicha.   Pyhare pyte Tupã ojuka Egíptope opa taʼýra ypykue,  Faraón, iguapyha jeguápe oguapýva raʼy guive, upe kuimbaʼe koty ypytũme oĩva raʼy peve, ha opa mymba raʼy ypykue Egiptogua mbaʼe.  Faraón, opa hembiguái kuéra ha opa umi Egiptogua, opuʼã upe pyharépe ha oiko jaheʼo soro mbarete eterei Egiptopy rehe ndaipórigui óga noĩrihápe omanóva.  Upe pyharépe voi Faraón ohenói Moisés ha Aarónpe ha heʼi chupe kuéra: —Pepuʼã ha pesẽ ore retãgui peẽ ha opa Israelgua ha tapeho pemombaʼe guasu Tupãme peje haguéicha.  Peraha avei pende ovecha ha vaka kuéra peje haguéicha. Tapeho ha che rovasa chéve avei.   Umi Egiptogua avei ojerure asy chupe kuéra osẽ pyaʼe haguã Egíptogui, heʼívo: —Romanombáta niko!   Umi Israelgua ogueraha mbujarã ovuʼỹva gueteri opa hyru reheve ha omoĩvo ijahojápe ohupi ijatiʼýre.   Opa Israelgua ojapo Moisés heʼi vaekue chupe kuéra ha ojerure Egipto guápe imbaʼe jegua pláta ha óro ha ijao kuéra.  Ñandejára ombopyʼa porã rupi Egipto guápe, omeʼẽ Israel guápe opa mbaʼe haʼe kuéra ojeruréva. Upéicha omondoho hikuái Egipto guápe.   Israelgua osẽ Ramsésgui ha oho Sucot gotyo. Osẽ 600.000 kuimbaʼe rupi ojepapaʼỹ rehe kuña ha mitã nguéra.  Osẽ avei hendive kuéra tapicha opaichagua, heta vaka, ovecha ha kavara reheve.  Mbujarãgui oguenohẽ vaekue Egíptogui ojapo hikuái mbuja iñembovu pyreʼỹ, oñemosẽvo Egíptogui niko ndaikatúi ogueraha tembiʼu tape rehe guarã.  Israelgua hiʼare vaekue Egíptope 430 áño.   Upe ára oñemboty haguépe umi 430 áño, osẽ Egíptogui opa Israelgua, Ñandejára ñorãirõhára.  Pyhare ojekeʼỹha vaekue upéva ñande járape guarã, oguenohẽ haguã chupe kuéra Egíptogui. Ha upe pyharéta hína avei pyhare jekeʼỹha opa Israelgua ha iñemoñarépe opa árape guarã, ombyaretévo Ñandejára rembiapokue.   Ñandejára heʼi Moisés ha Aarónpe: —Ãva hína tembiapoukapy Páskua rehegua: Ani hoʼu chugui avave mombyrygua.  Pene rembiguái ijogua pyre, peapiʼo vaekue, ikatúta hoʼu.  Oikóva pende apytépe térã ombaʼapóva peẽme guarã katu ani hoʼu.  Tojeʼu óga pýpe. Ani penohẽ okápe upe soʼo ha ani pemopẽ ikãnguekue.   Israelgua oĩ haguéicha ombyarete vaerã.  Oĩ ramo mombyrygua pende apytépe hoʼuséva Ñandejára Páskua, tojeapiʼouka haʼe ha kuimbaʼe kuéra hesegua. Upéicha oñemboja kuaa ombyaretévo, peẽichaguáta niko hína avei. Upe ojeapiʼoʼỹva katu ani hoʼu.  Peteĩnte upe tembiapoukapy tetãgua ha mombyrygua pene ndive oikóvape guarã.   Upéicha ojapo Israelgua, Ñandejára heʼi haguéicha Moisés ha Aarónpe.  Upe árape voi Ñandejára oguenohẽ Egíptogui aty-atýpe opa Israel guápe. Ñandejára heʼi Moiséspe:   —Emboyke chéve che mbaʼerã opa taʼýra ypykue oĩva Israélpe, tahaʼe kuimbaʼe térã mymba.  Umíva niko che mbaʼe hína.   Upérõ Moisés heʼi Israel guápe: —Pene manduʼa ko ára rehe pesẽ hague Egíptogui, tembiguái rekógui, Ñandejára niko pene renohẽ vaekue upégui pyapy mbaretépe. Ha ani peʼu mbuja iñembovu pyre.  Ko mes pesẽha hína, mes Abib.   Ko mes pembyaretéta, Ñandejára pene moinge rire cananéo, hitíta, amorréo, hevéo ha jebuséo kuéra yvýpe, osyryhápe ýicha kamby ha eíra, heʼi haguéicha pende ru kuéra ypykuépe omeʼẽtaha peẽme.  Peʼúta mbuja iñembovu pyreʼỹ 7 ára pukukue ha upe ára pahápe pembyaretéta Ñandejárape.  Peʼu mbuja iñembovu pyreʼỹ 7 ára pukukue ha ani ojehecha mbuja iñembovu pyre térã mbuja mbovuha pende rógape ha mamove peẽ peikohápe.  Upe árape pemombeʼu pende raʼy kuérape pejapoha upéicha pembyarete haguã upe Ñandejára ojapo vaekue pende rehe pene renohẽ ramo guare Egíptogui.  pemboyke Ñandejárape guarã opa taʼýra ypykue.  Pende ovecha raʼy ypykue máchova guive, Ñandejárape guarã hína.  Pende vúrro raʼy ypykue hekovia jeýta peẽme pehepy meʼẽ ramo hese peteĩ ovecha raʼy, ỹrõ pejajuvoka vaerã. Pehepy meʼẽ vaerã avei pende raʼy ypykue rehe hekovia jey haguã peẽme.  Ha koʼẽ ramo ára oporandu ramo peẽme pende raʼy kuéra: “Mbaʼe piko heʼise kóva?”, pejéta upéicha chupe kuéra: “Pyapy mbaretépe ore renohẽ vaekue Ñandejára tembiguái reko Egíptope guágui.  Faraón opoi rire Israel guágui, Tupã ndoguerahái chupe kuéra filistéo retã rape rupi, mbykyve ramo jepe, heʼígui ipype: —Ani upeichahágui ojeity mbaʼe hikuái hiʼári kuéra, ombopoʼi ha oguevi jey Egíptope.  Upévare ombojere chupe kuéra yvy ojeikoʼỹha rape rupi, Mar Rojo gotyo. Israelgua osẽ Egíptogui oñembosakoʼi pyre ñorãirõrãicha.  Moisés osẽvo ogueraha José kãnguekue. Kóva niko omeʼẽka vaekue iñeʼẽ Israel guápe heʼívo: “Tupã ou vove pene pytyvõ pesẽ haguã Egíptogui, peraháta koʼágui che kãnguekue.”   Oho hikuái Sucótgui ha opyta Etámpe yvy ojeikoʼỹha rembeʼýpe.   Ñandejára oho henonderã nguéra, arakue peteĩ arai oñemboʼýva rupi ohechauka haguã chupe kuéra haperã ha pyharekue tata oñemboʼýva rupi ohesape haguã chupe kuéra, ikatu haguã oguata ára ha pyhare.  Arakaʼeve ndojeíri chugui kuéra arai ñemboʼy arakue térã tata ñemboʼy pyharekue. Ñandejára heʼi Moiséspe:  —Ere Israel guápe tojevy ha topyta Pi-Hahirot renondépe, Migdol ha yguasu paʼũme, Baal-Sefón rovái. Pepyta upépe yguasu ypýpe.  Oñemombeʼu vove Egipto ruvicha guasúpe Israelgua oho hague, haʼe ha hembiguái kuéra heʼi hikuái: —Maerã piko jaheja Israelgua osẽ ñande poguýgui?  Faraón oguenohẽka ikárro ñorãirõrã ha ogueraha iñorãirõha kuéra yvy rupigua ha kavaju arigua.  Oiporavo 600 kárro iporãvéva ha opaichagua kárro Egipto pegua, huvicha kuéra reheve.  Ñandejára oheja Egipto ruvicha guasu Faraón oñembopyʼa hatã ha omuña Israel guápe, haʼe kuéra osẽ aja ojeroviaitévo ijehe.  Egiptogua omuña chupe kuéra kavaju arigua, Faraón kárro arigua ha iñorãirõha kuéra yvy rupigua reheve. Ohupyty hikuái Israel guápe opytuʼu aja yguasu ypýpe, Pi-Hahirot renondépe, Baal-Sefón rovái.  Oñembojávo Faraón, Israelgua ohecha Egiptogua omuñaha chupe kuéra, tuicha okyhyje ha osapukái Ñandejárape.  Heʼi hikuái Moiséspe: —Ndaipóri piko Egíptope yvy roñeñotỹ haguã, ajeve ore reru romano haguã yvy ojeikoʼỹháme? Maerã voi piko ore renohẽ Egíptogui?  Roʼe voi ndéve kuri: “Ore rejápe toroiko Egiptogua rembiguái ramo. Iporãve roiko upéicha ha ani romano yvy ojeikoʼỹháme!”   Moisés heʼi chupe kuéra: —Ani pekyhyje térã pejepyʼapy mbaʼevére! Pehecháta hína ko árape upe Ñandejára ojapótava. Umi Egiptogua pehecháva ágã, ndapehecha moʼãvéi águive.  Ñandejárante voi oñorãirõta pende rehe ha natekotevẽi pejepyʼapy mbaʼevére.   Ñandejára heʼi Moiséspe: —Maerãpa resapukái rei chéve? Ere Israel guápe toho hapére.  Nde katu ehupi yvyra jekoha, eipyso nde po Mar Rojo ári ha embojaʼo hiʼy kuéra ojuehegui ikatu haguã Israelgua ohasa yvy rupi.  Che ahejáta Egiptogua oñembopyʼa hatã ha ojepoi Israelgua rapykuéri, ajechaukáta che mimbipápe Faraón, ikárro ha ñorãirõhára kárro arigua, kavaju arigua ha yvy rupigua renondépe.  Oikuaáta umi Egiptogua cheha opa mbaʼe Jára, ajechauka ramo che mimbipápe che yvytúvo Faraón, ikárro kuéra ha umi ñorãirõha kárro arigua, kavaju arigua ha yvy rupiguáre.   Ñandejára remimbou  ha upe arai ohóva Israelgua renondépe ohasa hapykue gotyo,  ha oñemoĩ Egiptogua ha Israelgua paʼũme. Upe arai ñemboʼy omopytũ Egiptogua gotyo ha ohesape Israelgua gotyo. Umi Egiptogua, ndohecháigui mbaʼeve, ndaikatúi ohupyty Israel guápe upe pyharépe.  Moisés oipyso ipo Mar Rojo ári ha Ñandejára ombopeju pyhare pukukue  kuarahy resẽ guio yvytu ratã ombojaʼóva y kuéra ojuehegui.  Israelgua ohasa pe Mar Rojo yvy rupi,  ha umi y aty oñemboʼy ijykére kuéra mokõive henda guio.  Umi Egiptogua omuña chupe kuéra ha ojepoi hapykuéri umi y mbytépe opaite Faraón kavaju ha ikárro kuéra reheve.  Oguahẽvo koʼẽju, Ñandejára omaʼẽ arai ha tata ñemboʼy guive Egiptogua gotyo ha ojapo tuicha sarambi ijapytépe kuéra.  Ohekyipa ikárro kuéra rruéda ha ndaikatuvéi okuʼe. Upérõ Egiptogua osapukái: —Jaguevíke Israel guágui, cháke opa mbaʼe Jára oñorãirõ hesehápe kuéra ha oñemoĩ ñande rehe!   Ñandejára heʼi Moiséspe: —Eipyso nde po umi y ári, ha toʼa Egiptogua, ikárro ha ikavaju arigua ári.   Moisés oipyso ipo yguasu ári ha umi y hoʼa jey hendaguépe. Egiptogua katu ojerévo oguevi haguã ojetopa y renondépe. Upéicha Ñandejára ojahoʼipa ýpe chupe kuéra.  Umi y oguevívo hendaguépe ojahoʼi Faraón ñorãirõhárape oike vaekue Israelgua rapykuéri ikárro kuéra reheve. Nahembýi peteĩnte jepe.  Israelgua katu ohasa yvy rupi yguasu mbyte rupi, ha hiʼy kuéra oñemboʼy ijykére kuéra mokõive henda guio.  Upe árape Ñandejára oipeʼa Israel guápe Egiptogua poguýgui; ha Israelgua ohecha umi Egiptogua reʼõngue y rembeʼýpe.  Ohechávo Israelgua Ñandejára pyapy oinupã mbarete etereíva Egipto guápe, omombaʼe chupe ha oguerovia Ñandejára ha hembiguái Moiséspe. Upérõ Moisés ha Israelgua opurahéi  joa Ñandejárape heʼívo: Taropurahéi Tupãme, ojajaipáva imbaretetégui. Oity upe y guasúpe kavaju ha hiʼári guápe.   Tupã, nde che mombarete ha che mbovyʼa. Nde, ivaívagui che peʼa! Nde che Tupã, rogueropurahéi, che ru kuéra Tupã, romomorã!   Che Jára, nde hína ñorãirõhára, Che Jára, nde réra tee!   Faraón kárro kuéra ha iñorãirõhára yguasu ruguápe remombopaite. Ñorãirõha kuéra poravo pyrépe, Mar Rojo omokõmbaite.   Yeta apytépe hoʼyguy joa, ha ita pohýicha upe y ruguaitépe ojejakutu.   Tupã, nde po akatúa imbaretetéva, omimbipaite! Tupã, nde po akatúape remyanguʼipa nde rehe opuʼãvape!   Upe ne mimbipápe ijojahaʼỹva reipete yvýre nde rehe oñemoĩvape, nde pochy rendýpe ñana pirukuéicha rembokusugue!   Reipeju pochy yeta apytépe ha iñapesãmba! Opuʼã yvatévo y oñemboʼýva, hypa yguasu upe hypyhápe, hugua iñapekã!   Heʼi ore muñáva: Jaike hapykuéri, jaipeʼa imbaʼéva, ñañemohyguãtã, ñamoperõmba ha oguerekóva jarahapaite! Ñande kyse pukúpe jajukapaite!   Reipeju upe ýre ha chupe kuéra ojahoʼipa! Ku ita pohýicha hoʼyguy joa y ñarõ ruguápe!   Ore Jára! Ndéicha guápa máva tupã nguéra apytépe! Mávapa ndéicha ojajaipa, imarangatu! Nde hína kyhyjeha mbaʼe rechapyrã apópe! Mbaʼe rechapyrã apoha jojahaʼỹ!   Reipyso nde po akatúa ha omokõmba chupe kuéra yvy.   Reisãmbyhy pyʼa porãme ne retãgua jejora pyrépe. Nde po mbaretépe chupe kuéra reraha, nde róga marangatu peve.   Tetã nguéra ohendúvo oryryipa, filistéo retã megua osusũmba,   Edom ruvicha kuéra okyhyje joa, Moab oisãmbyhýva tuicha ojepyʼapy, Canaán retãgua ikangypa, kyhyje guasu ha pyʼandýi ojahoʼipa chupe kuéra!   Nde pyapy mbarete, chupe kuéra itáicha omokirirĩ, ohasapa peve ne retãgua Tupã, ohasapa peve upe tetã nde rejogua vaekue ne mbaʼerã!   Nde remboguata chupe ha remohenda yvyty marangatúpe, reiporavo vaekue reiko haguã, Nde Rekoha, Tupã, nde po teépe remopuʼã vaekue!   Tupã oguapy mburuvicha pavẽ ramo opa árape guarã!   Faraón kárro ha kavaju arigua kuéra oikévo yguasu rapépe, Ñandejára oity jey yguasu hiʼári kuéra, Israelgua ohasa aja yvy rupi yguasu mbyte rupi.  Kuña maranduhára  María, Aarón reindy, ha opa kuña kuéra hapykuéri, imbaʼepu pararã rory púpe ojeroky joa.  María katu omopaʼũ popyʼỹi jepi chupe kuéra ko purahéi: Peropurahéi Ñandejárape oñemondéva mimbipápe, omboʼyguývo Yguasúpe kavaju ha kavaju arigua!   Moisés heʼi Israel guápe oho haguã Mar Rójogui yvy ojeikoʼỹha hérava Sur gotyo. Oguata hikuái mbohapy ára ojuhuʼỹ rehe y.  Oguahẽvo Márape ndaikatúi upépe hoyʼu, irógui upe y. Upévare ombohéra Mára upe oguahẽ haguépe.  Upérõ oñeʼẽ pochy hikuái Moisés rehe ha heʼi: —Mamo piko jayʼúta?   Moisés ohenói Ñandejárape ha Ñandejára ohechauka chupe peteĩ yvyra. Upéva haʼe oity ýpe ha upe y oñemoheʼẽ. Upépe Ñandejára omeʼẽ Israel guápe hembiapoukapy  ha upépe oipyʼa raʼã chupe.   Heʼi chupe kuéra: —Tupã pende Jára ñeʼẽ pehendu ramo añetehápe ha pejapo hekópe guáva hesa renondépe, pehendúvo hembiapoukapy ha pejapóvo hembipota, nambou moʼãi pende ári mbaʼeveichagua ñenupã pochy amondo vaekue Egipto guáre. Che niko hína pende Jára pene pohanóva.   Upéi oguahẽ hikuái peteĩ hendápe hérava Elim, oĩháme 12 ykua ha 70 pindo máta. Upépe opyta hikuái y rembeʼýpe. Oho hikuái Elímgui ha oguahẽ yvy ojeikoʼỹháme upe héravape Sin, opytáva Elim rire ojehóvo Sinaí gotyo, ára 15, mes mokõiháme osẽ rire Egíptogui.  Opa Israelgua oñeʼẽ vai upépe Moisés ha Aarón rehe.  Heʼi joa hikuái: —Romano ngaʼu raʼe Ñandejára po rupi Egíptope! Upépe roguapy jepi ore ólla jerére, roʼu soʼo ha mbuja ore ryguãtã meve. Peẽ katu ore reru ko yvy ojeikoʼỹháme ore jukapa haguã ñembyahýigui.   Ñandejára heʼi Moiséspe: —Amondóta peẽme mbuja yvágagui.  Peteĩ-teĩ tosẽ tombyaty arakoʼẽre hembiʼu upe árape guarã. Upéicha aikuaáta haʼe kuérapa oikóta che aipotaháicha.  Ára 6hápe katu tombyaty mokõi árape guarã.   Upérõ Moisés ha Aarón heʼi Israel guápe: —Ko kaʼaru peikuaáta Ñandejára hague upe pene renohẽva Egíptogui,  ha koʼẽrõ pyhareve pehecháta Ñandejára omimbipa ramo. Haʼe ohendu peñeʼẽ vai ramo hese. Oréko ndahaʼéi voi mbaʼeve ha upe pejéva ore rehe nda ore rupytýi.   Ha heʼive Moisés: —Ko kaʼaru Ñandejára omeʼẽta peẽme soʼo ha koʼẽrõ pyhareve mbuja pene ryguãtã meve. Ñandejára niko ohendu peñeʼẽrõ hese. Ndahaʼéi oréve peẽ ore rova apíva. Ñandejára rehe pejapo upéva.   Upérõ Moisés heʼi Aarónpe: —Ere Israel guápe toñemboja Ñandejára rendápe, haʼe niko ohendúma iñeʼẽ.   Aarón oñeʼẽ aja Israel guápe, haʼe kuéra omaʼẽ yvy ojeikoʼỹha gotyo ha ohecha hikuái Ñandejára omimbipa ramo peteĩ araípe.  Ñandejára heʼi Moiséspe:   —Ahendu Israelgua oñeʼẽ vai ramo. Ere chupe kuéra: “Kaʼaru vove peʼúta soʼo ha pyhareve pene ryguãtãta pángui. Ha upéicha peikuaáta cheha Tupã pende Jára”.  Upe kaʼaru voi ou guyra kuéra ynambu joguaha ha omyenyhẽmba upe haʼe kuéra oikoha. Ha pyhareve ojejahoʼipa ysapýpe upe haʼe kuéra oikoha, opa ijerekuévo.   Ysapy ikã rire, ojekuaa yvy perõ ári akytã mimi mbaʼe raʼỹicha, ysapy rypyʼa joguaha.  Israelgua ohechávo upéva heʼi joa ojupe: “Mbaʼéiko kóva?” ndoikuaáigui mbaʼépa. Moisés katu heʼi chupe kuéra: —Kóva hína mbuja omeʼẽva peẽme Ñandejára.   Upéicha heʼika Ñandejára: “Óga jára kuéra tosẽ tombyaty hogagua kuéra rembiʼurã. Peteĩ-teĩ ogagua oikotevẽ peteĩ gomer, ohupytýva mokõi kílo rupi, okaru haguã”.   Upéicha ojapo Israelgua. Oĩ ombyaty hetáva ha oĩ ombyaty michĩva.  Ha ohaʼãvo hikuái ikílo kuéra, umi ombyaty heta vaekue ndoguereko hetavéi ha ombyaty michĩ vaekue ndoguereko michĩvéi.  Peteĩ-teĩ ombyaty oikotevẽ vaekue ojekaru haguã hógape.   Moisés heʼi chupe kuéra: —Aníke avave oñongatu mbaʼeve koʼẽrõ guarã.   Oĩ ndoikuaaséi vaekue mbaʼeve ha oñongatu ára ambuépe guarã. Umíva rembiʼu haso ha itujupa. Upérõ Moisés ipochy eterei umíva ndive.   Tembiʼu oñembyaty jepi pyhareve oñekotevẽháicha. Kuarahy osẽ rire katu, upe opyta vaekue oñemonoʼõʼỹre, hykupa kuarahy akúpe.  Ára 6hápe ombyaty joʼa hikuái: irundy kílo peteĩ-teĩme guarã. Myakãhára  kuéra omombeʼu upéva Moiséspe.  Haʼe heʼi chupe kuéra: —Upéicha heʼi Ñandejára ojejapo haguã: “Koʼẽrõ pytuʼuha ára hína, Ñandejárape oñembyaretéva.  Pembojy upe pembojy vaerã ha pembopupu upe pembopupu vaerã peikotevẽtaháicha, hembyre peñongatu koʼẽrõ guarã.”  Haʼe kuéra oñongatu heʼi haguéicha Moisés. Ndaitujúi ha ndahasói.  Upérõ heʼi Moisés: —Ko árape kóva peʼúta, Ñandejára áragui hína. Ha ndapejuhu moʼãi mbaʼeve ñúme.  Ikatu pembyaty 6 ára pukukue. 7hápe katu, haʼégui pytuʼuha ára, ndapejuhu moʼãi mbaʼeve.  Opáichavo, oĩ osẽva ohekávo ára 7hápe ha ndojuhúi mbaʼeve.  Ñandejára heʼi Moiséspe: —Arakaʼe pevépa ndapejapose moʼãi upe haʼéva peẽme!  Amoĩ niko peẽme pembyarete haguã pytuʼuha ára. Upévare ára 6hápe ameʼẽ peẽme tembiʼu joʼa mokõi árape guarã. Topytáke hógape maymáva ha aníke avave osẽ ombaʼapo ára 7hápe.   Ha maymáva opytuʼu ára 7hápe.   Israelgua ombohéra maná upe tembiʼu oñembyatýva. Ojogua kuratũ raʼỹime ha ijape morotĩ. Ha he, tórta trígo kuʼígui ojejapóvaicha, eíra reheve oñembojeheʼáva.   Heʼi chupe kuéra Moisés: —Upéicha heʼika peẽme Ñandejára: “Pembyaty mokõi kílo maná ha peñongatu, pene ñemoñare kuéra ohecha haguã mbaʼépepa pomongaru yvy ojeikoʼỹháme, poguenohẽ rire Egíptogui”.   Upérõ Moisés heʼi Aarónpe: —Eipyhy peteĩ mbayru, emoĩ pype mokõi kílo maná  ha eraha Ñandejára renondépe, toñeñongatu pene ñemoñarépe guarã.   Aarón ombohyru mokõi kílo maná ha omoĩ umi mokõi ita pehẽngue ohechaukáva Ñandejára rembiapoukapy renondépe, oñeñongatu haguã Ñandejára heʼi haguéicha Moiséspe.   Israelgua hoʼu maná 40 áño pukukue oguahẽ meve yvy ojeikohápe, Canaán retã rembeʼýpe.   Upe mokõi kílo rupi, hebréo ñeʼẽme ojeʼe gomer. Tupã heʼi Israel guápe oho haguã hapére. Oho hikuái Síngui ha oguahẽ Refidímpe. Upépe ndaipóri y ojeyʼu haguã.  Upérõ ojerure pochy hikuái Moiséspe heʼívo: —Ore mboyʼúpy! Moisés heʼi chupe kuéra: —Mbaʼére piko peñeʼẽ pochy chéve ha pembopochyse Tupãme?   Haʼe kuéra katu ijyuhéi eterei ha ojahéi jey Moisés rehe heʼívo: —Ore renohẽ piko Egíptogui ore juka haguã yuhéigui ore mitã ha ore rymba kuéra reheve?   Moisés osapukái Ñandejárape ha heʼi: —Mbaʼe piko ikatu ajapo heseve kuéra? Opa che mboʼitaséma hikuái!   Ñandejára heʼi Moiséspe: —Tereho hendápe kuéra ha ta ne moirũ Israel myakãhára  mbovymi. Eraha avei yvyra jekoha reinupã haguépe y Nilo.  Yvyty Horébpe aiméta ne renondépe ita ári. Embota upe ita ha osẽta chugui y ojeyʼu haguã. Moisés ojapo upéicha Israel myakãhára rovake.  Oiko haguépe upéva oñembohéra Masá ha Meriba, Israelgua oñeʼẽ pochy haguére ha ohaʼã haguére ombopochy Ñandejárape heʼívo: “Oĩpa Ñandejára ñane ndive, térãpa nahániri?”   Ou Amalecgua ha ojeity Israelgua ári Refidímpe.  Moisés heʼi Josuépe: —Eiporavo kuimbaʼe kuéra ha esẽ pyhareve eñorãirõ Amalecgua ndive. Che ajupíta yvyty ruʼãme, Tupã yvyra jekoha reheve.   Josué ojapo heʼi haguéicha chupe Moisés ha osẽ oñorãirõ Amalecgua ndive. Upe aja Moisés, Aarón ha Hur ojupi yvyty ruʼãme.  Moisés ohupi aja ipo yvate, Israelgua ipuʼaka Amalec guáre. Omboguejy aja katu, Amalecgua umi Israel guápe omboguevíva.  Moisés katu ijyva kaneʼõ ha upérõ Aarón ha Hur omoĩ chupe ita oguapy haguã, haʼe kuéra katu oñemoĩ mokõive ijyke guio ojyva joko chupe yvatévo. Upéicha opyta hikuái kuarahy oike peve.  Josué ipuʼaka Amalecgua rehe kyse pukúpe.   Upérõ Ñandejára heʼi Moiséspe: —Ehai kóva kuatiáre, topyta manduʼarã ha eikuaauka Josuépe che ahapoʼotaha Amalec guápe ko yvy árigui, oikoveʼỹ haguã hese kuéra manduʼa.   Moisés omopuʼã altar ombohérava “Tupã che poyvi veve”,  heʼívo: —Ñandejára poyvi veve ñande pópe! Ñandejára oike ñorãirõme Amalec ndive, opa árape guarã! Madián pegua paʼi, Moisés rembireko ru hérava Jetró, oikuaa umi mbaʼe Tupã ojapo vaekue Moisés ha hetãgua Israel rehe, ha mbaʼéichapa Ñandejára oguenohẽ Egíptogui chupe kuéra.  Moisés opoi raʼe hembireko Séforagui ha Jetró ogueraha hendápe ko hembireko,  ha imemby mokõi.  Peteĩme Moisés ombohéra vaekue Guersón, heʼígui: “Mombyrygua che, aime tetã che mbaʼeʼỹvape”.   Ambuépe katu ombohéra Eliézer, heʼígui: “Tupã che ru Jára hína che moʼãhára, che moʼã vaekue Faraón kyse pukúgui”.  Moisés rembireko ha taʼýra kuéra reheve Jetró oguahẽ hendápe yvy ojeikoʼỹháme, oikohápe Moisés yvyty Horeb ypýpe.  Ha heʼika Moiséspe: —Che Jetró, ne rembireko ru, aju ne rendápe ne rembireko ha nde raʼy kuéra reheve.   Moisés osẽ hembireko ru ruguãtĩvo, ojayvy henondépe ha upéi ohetũ chupe. Oñomomaitei hikuái ha oike kotýpe oñondive.  Moisés omombeʼu hembireko rúpe opa mbaʼe Ñandejára ojapo vaekue Faraón ha Egiptogua rehe Israelgua rehehápe, opa umi mbaʼe ohasa vaekue tape rehe ha mbaʼéichapa Ñandejára oipytyvõ chupe kuéra.  Jetró ovyʼa ohendúvo opa umi mbaʼe porã Ñandejára ojapo vaekue Israelguáre ha oguenohẽ haguére chupe kuéra Egiptogua poguýgui.  Ha heʼi: —Toñemombaʼe guasu Ñandejára pende peʼa vaekue Egiptogua ha Faraón poguýgui!  Koʼágã ahecha kuaa Ñandejára tuichaveha opavavégui.  Upéi Jetró oikuaveʼẽ Tupãme mymbahapy  ha mymbajuka.  Aarón ha Israel myakãha  kuéra okaru hikuái Moisés rembireko ru ndive, Tupã renondépe.   Upe ára ambuépe oguapy Moisés oporombojovake haguã, ha Israelgua ohaʼarõ Moisés róga renondépe koʼẽ guive pytũ meve.  Moisés rembireko ru ohecha itajýra ména rembiapo ha heʼi chupe: —Maerã piko rejapo upéicha? Mbaʼére piko reguapy neño ha maymáva ne raʼarõ koʼẽ guive pytũ meve?   Moisés heʼi hembireko rúpe: —Maymáva niko ou che rendápe ombaʼe porandu haguã Tupãme.  Ojoavy ramo hikuái ou che rendápe. Che amohenda peteĩ-teĩme ha aikuaauka chupe kuéra Tupã rembiapoukapy ha hembipota.   Upérõ hembireko ru heʼi Moiséspe: —Naiporãi rejapo upéicha.  Ipahápe pende kueráita ojuehegui. Ko rejapóva ipohyiha ndereropuʼaka moʼãi. Neño ndaikatu moʼãi rejapo.  Ejapóna kóicha ha Tupã oĩta ne ndive: Nde reiméta Tupã rendaguépe maymávape guarã ha reñeʼẽta Tupãme hese kuéra.  Eheko mboʼe chupe kuéra hembiapoukapy ha hembipotáre, ehechauka haperã ha emombeʼu chupe kuéra hembiaporã.  Ha eiporavo kuimbaʼe kuéra ikatupyrýva, iñeʼẽ rendúva Tupãme, jeroviaha ha ijoheipyréva ha emoĩ chupe kuéra 1.000, 100, 50ha 10 hapicha kuéra ruvicha ramo.  Haʼe kuérante toporombojovake jepi ha tojejapo haʼe kuéra heʼíva. Ndéve toheja hikuái upe tekotevẽ kueténte. Upéva tuicha ombovevýita ne rembiapo.  Rejapo ramo upéicha, Tupã heʼíta ndéve hembipota, nde puʼaka porãta opa mbaʼére ha maymáva oho jeýta hógape pyʼa guapýpe.   Moiséspe iporã upe heʼíva hembireko ru ha ojapo haʼe heʼi haguéicha.  Opa Israelgua apytégui oiporavo kuimbaʼe ikatupyrýva ha omoingo chupe kuéra 1.000, 100, 50 ha 10 hapicha kuéra ruvicha ramo.  Koʼãvante oporombojovake jepi ha upe tekotevẽ kueténte oheja hikuái Moiséspe.  Upe rire Moisés heʼi imaitei paha hembireko rúpe. Jetró oho jey hógape. Upe ára osẽ hague Egíptogui, ohasa rire mbohapyha mes, Israelgua oguahẽ yvy ojeikoʼỹháme Sinaí pegua.  Osẽ hikuái Refidímgui ha oguahẽvo Sinaípe opyta upépe yvyty rovái.   Moisés ojupi Tupã rendápe ha Ñandejára ohenói yvytýgui ha heʼi chupe: —Ere kóicha Israel guápe:   “Pehecháma ajapo vaekue Egiptogua rehe ha mbaʼéichapo moʼã ha pogueru che rendápe.  Pejapo ramo añetehápe che haʼéva, ha ñaĩ ramo oñondive oñoñeʼẽme, peẽta che retã tee opa tetã apytépe.  Che mbaʼe ramo jepe ko yvy tuichakue.  Peẽta chéve guarã tetã ipaʼi rekóva, ,  ha heko marangatúva. Ere koʼã mbaʼe Israel guápe.”   Upérõ Moisés ombyaty Israelgua myakãhárape  ha omombeʼu chupe kuéra upe Ñandejára heʼikáva.  Ha opa Israelgua heʼi: “Rojapóta opa mbaʼe heʼíva  Ñandejára.” Ha Moisés ogueraha Ñandejárape Israelgua ñeʼẽ.   Ñandejára heʼi Moiséspe: —Ajúta ne rendápe peteĩ arai anambusúpe, Israelgua ohendu haguã añeʼẽ ramo ndéve.Upéicha haʼe kuéra ojeroviáta opa ára nde rehe. Moisés omombeʼu jey Ñandejárape Israelgua ñeʼẽ.  Ñandejára heʼi Moiséspe: —Tereho ha emopotĩ  chupe kuéra ko árape ha koʼẽrõ, ha ejoheika chupe kuéra ijao,  toñembosakoʼi ára mbohapyhápe guarã. Upérõ aguejýta maymáva rovake yvyty Sinaí ruʼãme.  Emongora upe yvyty ha ere chupe kuéra ani haguã ojupi yvytýpe térã opoko imongoraha rehe.Opokóva hese tojejuka.  Ani avave opoko hese ha pejuka pejapívo huʼy térã itápe. Tahaʼe kuimbaʼe térã mymba ani peheja oikove. Upe turu  ipu rire ae, haʼe kuéra ikatúta ojupi upe yvytýpe.   Moisés oguejy rire yvytýgui, omopotĩ  Israel guápe, ha haʼe kuéra ojohéi ijao.  Ha heʼi chupe kuéra: —Peñembosakoʼíke ára mbohapyhápe guarã ha ani oiko avave hembireko ndive.   Ára mbohapyhápe koʼẽtĩ jave, oiko ára sunu ha ára tiri  ha arai anambusu ojahoʼipa yvyty ruʼã. Trompéta pu mbarete oñehenduha maymáva oñepyrũ oryrýi.  Moisés heʼi chupe kuéra osẽ haguã hekohágui Tupã ruguãtĩvo. Oho opyta hikuái yvyty rembeʼýpe.  Yvyty Sinaí otĩmbopa, Ñandejára oguejy haguére hiʼári tatáicha.  Upe yvyty ojogua tatakua guasu hatatĩmbáva ha oryrýi mbarete eterei.  Trompéta pu hyapu mbareteve ohóvo. Moisés oñeʼẽ Tupãme ha Tupã oñeʼẽ chupe ára sunúicha.  Ñandejára oguejy Sinaí ruʼãme, ohenói Moiséspe ha haʼe ojupi hendápe.  Ñandejára heʼi Moiséspe: —Eguejy ha ere Israel guápe ani haguã avave ohasa upe yvyty mongorahágui che recha haguã, cháke omanóta heta haʼe kuérava.  Paʼi kuéra jepe, ikatúva oñemboja che rendápe, tekotevẽ oñemopotĩʼỹ  ramo andyrýta hese kuéra.  Moisés heʼi Ñandejárape: —Israelgua ndojupi moʼãi. Nde niko ereka kuri chupe kuéra ani avave ohasa yvyty mongorahágui oñemboykégui ndéve guarã.   Ñandejára heʼi chupe: —Tereho katu hendápe kuéra ha eju jey Aarón ndive. Paʼi ha tetãgua kuéra katu ani ohasa yvyty mongorahágui ojupi haguã che rendápe, ỹrõ andyrýta hese kuéra.   Moisés oguejy ha heʼi koʼã mbaʼe Israel guápe. Jacob raʼy kuéra ha hogagua kuéra Egíptope oike vaekue hendive, ãva hína:  Rubén, Simeón, Leví, Judá,  Isacar, Zabulón, Benjamín,  Dan, Neftalí, Gad ha Aser.  Iñemoñare 70 vaekue oikévo Jacob. José itaʼýra ndoikéi hendive, oĩma voi Egíptope.  Omano José ha opa itykeʼýra, omano avei ijavegua kuéra.  Israelgua heta itaʼýra, imbarete ha omyenyhẽma upe tetãpy.   Egipto ruvicha guasu upe ramogua ipyahu, ha ndoikuaái mbaʼeve Joségui.  Ha heʼi upéicha umi hetã guápe: —Umi Israelgua imbareteve ha heta itevéma ñande hegui.  Jajejokóke chugui kuéra ani oñembohetave! Oiko ramo sapyʼa ñorãirõ guasu, oñemoĩne ñane mbohováiva ndive ha upéicha osẽne ñane retãgui.   Upérõ omoĩ uru Israelgua ári, ojopy haguã hendive opaiteichagua tembiapo pohýipe ha omopuʼãuka chupe kuéra táva kuéra Pitón ha Ramsés. Ombohéra upéicha táva ojapóva oñeñongatu haguã Egipto pegua trígo.  Haʼe kuéra ojejopyve ramo koʼyteve oñemboheta, omyenyhẽmba upe tetãpy ha Egíptope ojekyhyjéma chugui kuéra.  Haʼe kuéra omombaʼe Tupãme ha ndojaposéi mbaʼeve ivaíva. Upévare ndojapói upe heʼi vaekue Egipto ruvicha guasu ha oheja oikove mitã hebréo kuéra.  Upérõ haʼe ohenoika umi mokõivépe ha heʼi chupe kuéra: —Mbaʼére peheja oikove umi mitã kuimbaʼe?   Haʼe kuéra heʼi Faraónpe: —Kuña hebréa imbareteve Egipto guágui. Roguahẽ mboyve ore, haʼe kuéra imemby jepéma.   Upévare Tupã ipyʼa porã mokõive kuña ndive. Israelgua oñembohetave ha imbareteve ohóvo,  ha haʼe kuéra omombaʼe haguére Tupãme, haʼe omeʼẽ chupe kuéra heta ñemoñare.  Upérõ Faraón omondo iñeʼẽ heʼíva upéicha opa tetã guápe: “Peity y Nílope opa kuimbaʼe hebréo oikove ypy ramóva,  kuña katu peheja toikove”. Upérõ Tupã heʼi koʼã mbaʼe:   —Che hína Tupã nde Jára roguenohẽ vaekue Egíptogui, tembiguái rekógui.   Ani rejapo mbaʼeveichagua taʼãnga, tahaʼe yvagapegua, tahaʼe yvy arigua, tahaʼe ypegua oikóva raʼãnga.   Ne manduʼa pytuʼuha ára rehe rembyarete haguã.   Ára 7 katu pytuʼuha ára ha remboyke vaerã chéve guarã. Tojapoʼỹ mbaʼeve avaveichagua  oikóva nde rógape tahaʼe nde raʼy, nde rajy, ne rembiguái kuimbaʼéva, ne rembiguái kuñáva, ne rymba térã mombyrygua oikóva nde rógape.  Che niko ajapo vaekue 6 árape yvága, yvy, yguasu ha opa mbaʼe ipype oĩva, 7hápe katu apytuʼu. Upévare ahovasa ára 7 ha ambyarete.   Ehayhu nde ru ha nde sýpe,  ipuku haguã nde rekove upe yvýpe che, Tupã nde Jára, ameʼẽtava ndéve.   Ani reiko tembireko ne mbaʼeʼỹva ndive.   Ani remboja rei mbaʼeve nde rapicháre.   Maymáva ohendu ára sunu ryapu ha trompéta pu, ohecha ára tiri ha yvyty otĩmbopáva. Kyhyjégui oryryipa ha opyta mombyry.  Heʼi hikuái Moiséspe: —Eñeʼẽna nde, toroikuaa nde hegui upe ojeʼéva ha toñeʼẽʼỹ oréve Tupã, anítei romano.   Moisés heʼi chupe kuéra: —Ani pekyhyje. Tupã ou upéicha oipotágui pejapo haʼe heʼíva. Oipota oike pende pype upe kyhyje peñandúva, pende joko haguã mbaʼe vai apógui.   Maymáva opyta mombyry ha Moisés oñemboja oĩháme arai anambusu. Upépe oĩ Tupã.   Tupã heʼi Moiséspe: —Upéicha ere Israel guápe: “Peẽ voi pehecha añeʼẽ hague peẽme yvága guive.  Aníke pejapo che ykeregua tupã guaʼu, pláta térã óro.  Pejapo chéve altar yvy guigua peikuaveʼẽ haguã hiʼári pene mymbahapy,  pene mymbajuka  joaju rehegua, pende ovecha ha pene rymba guéi kuéra. Che aipotahápe oñemombaʼe guasu che réra, ajúta ha pohovasáta.  Pejapo ramo chéve altar ita, ani pejapo ita oñekytĩ vaekuégui.  Peiporu ramo fiérro upevarã, upe altar opytáma Tupãme guarãʼỹ.  Che altar toguerekoʼỹ avei jupiha ijehe, ani pejupívo opyta nandi upe kuimbaʼe rete renondegua.” Ñandejára heʼi Moiséspe: —Ere Israel guápe toiko heʼiháicha koʼã tembiapoukapy:   Ijára ojogua vaekue chupe hembirekorã, ipahápe ndoipotái ramo upevarã, toheja oñemeʼẽ jey chupe upe kuña repykue ha ani omeʼẽ mombyry guápe.  Oheja ramo upe kuña itaʼýra rembirekorã, toguereko chupe itajýra tee ramo.  Omenda ramo ambue kuñáre, ani omomichĩve upe hembireko tenonde guarépe hembiʼu térã ijao térã umi mbaʼe kuimbaʼe ikatúva omeʼẽ hembireko teépe.  Nomeʼẽi ramo chupe koʼã mbohapy mbaʼe, upe kuña ikatu ojei chugui ohepymeʼẽʼỹre chupe mbaʼeve.   Oporojukáva tojejuka.   Omokañýva peteĩ hapicha, oguereko ramo chupe ipoguýpe, térã oimérõ omeʼẽ raʼe pláta rehe tembiguairã, tojejuka.   Mokõi kuimbaʼe oñorãirõ ramo ha peteĩ oñenupã itápe térã mokétepe ha nomanói. Oñeno ramo hupápe ha upéi  Oikove ramo ha omano peteĩ térã mokõi ára rire, tojejapoʼỹ hese mbaʼeve, upe tembiguái niko imbaʼe.   Kuimbaʼe kuéra oñorãirõ aja oinupã ramo kuña hye guasúvape ha omomembykua chupe oikoʼỹre ñemano, ijapohare tohepy meʼẽ ojeruréva upe kuña ména ha mbojovakehára heʼiháicha.   Ohãiʼóva hembiguái kuimbaʼéva térã kuñáva tojora chupe hembiguái rekógui, hãi rekovia.   Guéi oikutu ramo kuimbaʼe térã kuñáme ha ojuka chupe kuéra, toñemboʼita ha hoʼokue tojeʼuʼỹ. Ijárare katu ndojái mbaʼeve.   ykua jára tohepy meʼẽ upe mymbáre ha heʼõngue topyta imbaʼerã.  Mokõi guéi oñorãirõ ramo ha peteĩ omano ñorãirõháme, upe oikovéva toñemeʼẽ mbaʼe repýre ha hepykue toñombojaʼo ijára kuéra.  Haʼe ramo guéi oporokutúva voínte ha ijára ndoikuaaséi ramo mbaʼeve, tohepy meʼẽ guéi guéire ha pe guéi reʼõngue topyta chupe.   Mondaha ojejuhúva omonda aja, ojekutu ramo ha omano, ikutuha rehe ndojái jeporojuka.  Upe mymba oñemonda vaekue ojejuhu ramo ipópe hekove, tahaʼe guéi, vúrro térã ovecha, mondaha tohepy meʼẽ joʼa umívare.   Upe opoíva hymbágui okaru haguã hapicha kogaty térã iparraltýpe tomyengovia kokue járape omeʼẽvo chupe iporãnguete ikokue térã iparraltýpe guare.   Ohapýva ikokue ha upe tata ovávo ohapy hapicha trígo ñemonoʼõ pyre, térã upe oĩmava oñemonoʼõ haguãicha, térã opa upe kogaty, tomyengovia kokue járape opa mbaʼe tata ohundi vaekuére.   Ndojejuhúi ramo mondaha, tojeho Tupã rendápe  ojekuaa haguã upe mbaʼe ñongatuha nomondái hague hapicha pláta térã imbaʼe repy.   Mymba oñemonda ramo chugui hesa renondépe katu tohepymeʼẽ hese ijárape.  Oime ramo tymba ñarõ ojuka raʼe chugui hapicha rymba oiporu vaekue, togueru hembyre ohechauka haguã ha ani ohepymeʼẽ hese.   Oiporúva hapichágui hymba ha upéva oñembyai térã omano chugui ijára poreʼỹme, tomyengovia upéva.  Oiko ramo upéva ijára rovake, ani ohepymeʼẽ mbaʼeve.Oime ramo oiporu raʼe mbaʼe repýre, tomeʼẽ ijárape upe jeporu repykue.   Kuña paje apohápe ani peheja oikove.   Ojapóva angaipa tymba ndive tomano.   Ani pejahéi mombyrygua pene ndive oikóvare, térã pejopy hendive. Mombyrygua vaekue avei niko peẽ Egíptope.   Pereko asy ramo ha osapukái chéve, nambohasa rei moʼãi isapukái,  hendýta che pochy ha pojukáta kyse pukúpe. Pene rembireko opytáta menaʼỹre ha pene mitã nguéra tyreʼỹ.   Peiporuka ramo pláta peteĩ che retãgua mboriahu pene ndive oikóvape, ani pejopy hendive térã pejerure tomyengovia hetave peẽme.   Omeʼẽ ramo peẽme ijahoja, jeporuka jeroviaha ramo, pemeʼẽ jeýke chupe oikévo kuarahy.  upéicha avei pende vaka ha ovecha raʼy ypykue. Topyta 7 ára isy kuéra ndive, 8 haguépe katu pemeʼẽ.   Hetave ramo jepe umi hembiapo vaíva ani rejapo haʼe kuéraicha ha ani reipytyvõ umi ijapúvape ijapúpe, heta ramo jepe haʼe kuéra.  Ha imboriahu ramo jepe upe ijapúva, ani reipytyvõ chupe ijapúpe.   Rejuhu ramo nde rayhuʼỹva rymba guéi térã hymba vúrro okañýva, eraha chupe.  Ejehejáke ñeporomombeʼu japúgui. Ani rejukauka hembiapo vaiʼỹvape ha reheja rei mbaʼe vai apohápe.   Eñemitỹ nde yvýpe ha emonoʼõ ne remitỹngue 6 áño pukukue.  Pembyarete chéve, áñope mbohapy jey.  Peraha tupaópe iporãnguete pene remitỹngueʼa tenonderégui. Ani pembojy kavara raʼy isy kambykuépe.   Péina amondóta che remimbou  pene renonderã, pene moirũ ha pene moguahẽ haguã upe ambosakoʼi haguépe pene rendarã.  Ani peñesũ itupã nguéra renondépe térã peñemboʼe chupe kuéra térã peiko haʼe kuéra oikoháicha. Pehundi uvei opaite itupã nguéra ha pemopẽmba ijita ñemboʼy kuéra.  Peẽ katu pemombaʼe guasu Tupã pende Járape ha che ahovasáta pene rembiʼu ha pende y. Ha aipeʼáta pende apytégui opaichagua mbaʼasy.  Ndaipóri moʼãi pende apytépe kuña imembykuáva térã imembyʼỹva. Ha peikove pukúta.  Amondóta kyhyje guasu pene renonderã tetã nguéra pehasaha rupi, ha pende rehe ijaʼeʼỹva okañy joáta pende hegui.  Ani pemeʼẽ ojupe oñoñeʼẽ hendive kuéra térã itupã nguéra ndive.  Ani peheja oiko hikuái pende apytépe, cháke pene moñuhãne ha pende reraháne pemombaʼe guasúvo itupã nguérape ha upéicha pene rundíne. Ñandejára heʼi Moiséspe: —Ejupi che rendápe Aarón, Nadab, Abihú ha 70 myakãhára  Israelgua ndive. Pepyta ñesũháme mombyry.  Ne añónte eñemboja che rendápe, haʼe kuéra ani oñemboja. Ha ani ojupi hendive kuéra avave.   Upérõ ou Moisés ha omombeʼu Israel guápe upe Ñandejára heʼikáva. Ha maymáva heʼi: —Rojapóta opa mbaʼe heʼíva Ñandejára.   Upérõ Moisés ohai Ñandejára ñeʼẽ ha opuʼãvo pyhareve omopuʼã yvyty rembeʼýpe altar ha 12 ita ñemboʼy, umi 12 Israel ñemoñare guáre.  Upéi oiporavo mitã rusu Israelgua omymbahapy  ha omymbajuka  haguã Ñandejárape tóro raʼy, mbaʼe kuaveʼẽ ramo joajurã.   Moisés ombohyru umi mymba ruguy mbytere, ha upe mbytere ambuépe ohypýi altar.   Upéi ohupi ipópe kuatiañeʼẽ ojehai haguépe ñeʼẽ ñomeʼẽ ha ohenduka maymávape. Israelgua oĩ haguéicha heʼi: —Rojapóta opa mbaʼe heʼíva Ñandejára.   Upérõ Moisés ohypýi upe tuguy maymáva ári ha heʼi: —Kóva hína tuguy ñeʼẽ ñomeʼẽ rehegua  Ñandejára ojapóva pene ndive, ojeʼeháicha ko kuatia ñeʼẽme.   Moisés ojupi Aarón, Nadab, Abihú ha 70 myakãhára  Israelgua ndive,  ha ohecha hikuái Tupãme. Upe Tupã opyrũháme omimbipa ita jegua rovýicha ha hesakã mimbi yvágaicha.  Mbaʼeve ndojehúi  koʼã karaípe ohecha vaekue Tupãme. Upéi okaru ha hoʼu hikuái kaguy.   Ñandejára heʼi Moiséspe: —Ejupi che rendápe yvyty ruʼãme. Epyta upépe ha ameʼẽta ndéve ita pehẽngue ohechaukáva che ñeʼẽ ha che rembiapoukapy ahai vaekue ojehekomboʼe haguã Israelgua.  Opuʼã Moisés ipytyvõhára Josué ndive ha ojupívo Tupã yvytýpe,  heʼi myakãhára  kuérape: —Ore raʼarõ koʼápe roju jey peve. Aheja pene ndive Aarón ha Hur. Iñangekóiva toho hendápe kuéra.   Ha Moisés ojupi yvytýpe. Arai ojahoʼipa yvyty.  Ñandejára reko mimbipa oguejy yvyty Sinaí ári ha arai ojahoʼi upe yvyty 6 ára pukukue. Ára 7hápe Ñandejára ohenói Moisés upe arai apytégui.  Israelgua ohecha Ñandejára reko mimbipa yvyty ruʼãme tata guasúicha ohapýva opa mbaʼe.  Moisés oike arai paʼũme ha ojupi yvytýpe. Opyta upépe 40 ára ha 40 pyhare pukukue. Ñandejára heʼi Moiséspe:  “Ere Israel guápe tombyaty mbaʼe meʼẽ chéve guarã umi omeʼẽséva ipyʼaite guive apytépe.  Pejapo Jotopa Róga ha hembiporu kuéra che ahechaukataháicha peẽme.”   Ejapo peteĩ karameguã jukerígui, taipuku 1 métro 10 sentímetro, taipe 65 sentímetro ha taijyvate 65 sentímetro.  ha embohasa umi argólla óro kua rupi karameguã yke peguáre, ojegueroja haguã upe karameguã.  Umi yvyra puku topyta ijargólla óro kuápe, karameguã ykére, ha ani oñerenohẽve upégui.  Karameguã ryepýpe emoĩ tembiapoukapy rechauka ha ameʼẽtava ndéve.  Ejapo peteĩ karameguã juru mbotyha oroitégui ipukúva 1 métro 10 sentímetro, ipéva 65 sentímetro,  Upépe jajotopáta jepi haʼe haguã ndéve umi mbaʼe aipotáva ojapo Israelgua. Añeʼẽ aja ne ndive aĩta umi taʼãnga apytépe oĩva karameguã mbotyha ári.   Ejapo mesa ipukúva 90 sentímetro, ipéva 45 sentímetro ha ijyvatéva 65 sentímetro.  Emoĩ umi irundy argólla óro mesa rembére oike haguã hese kuéra yvyra puku ojegueroja haguã upe mesa.  Yvyra puku ojegueroja haguã mesa ejapo jukerígui ha ejahoʼi órope ijerekuévo.  Ejapo avei oroitégui ñaʼẽmbe, váso, mbayru ha tása kuéra oñekuaveʼẽ haguã mbaʼe rykuere.  Hiʼývagui tosẽ 6 jyva: mbohapy peteĩ ijykégui ha mbohapy hovái guágui.  Peteĩ-teĩ umi jyva toguereko mbohapy yvoty ryru iñapokytã ha ijyvoty rrósa poty joguaha reheve; umi 6 jyva peteĩchagua vaerã.  Upe mbaʼe rendy renda ývare voi toĩ irundy yvoty ryru, iñapokytã ha ijyvoty kuéra rrósa poty joguaha reheve.  Umi mbohapy jyva ojohovaigua osẽva hiʼývagui, peteĩ-teĩ toguereko peteĩ apokytã iguýpe; upéicha umi 6 ijyvápe guarã.  Iñapokytã ha ijyva kuéra, peteĩ pehẽnguégui guare vaerã; upéicha upe mbaʼe rendy renda haʼéta peteĩ pehẽngue oroite memégui guare, martíllo mbotápe ijapo pyre.  Ejapo avei 7 mbaʼe rendy ha emoĩ hiʼári ohesape haguãicha henonde gotyo.  Peteĩ-teĩ poyvi taipuku 12 métro imédio ha taipe 2 métro.  Umi 10 poyvígui, embovyvy ojuehe 5 ha embovyvy avei ojuehe umi 5 ambue.  Emoĩ votõ kua hembeʼy jegua hovýva, poyvi aty peteĩha rembeʼy rehe ha upéicha avei poyvi aty mokõiha rembeʼýre.  Peteĩ-teĩ umi ahoja taipuku 13 métro imédio ha taipe 2 métro.  Embovyvy ojuehe 5 ahoja peteĩ atýpe ha 6 upe ambuépe ha embojere pehẽngue 6ha Tekoha renondépe.  Upéi ejapo 50 votõ kua ahoja aty peteĩha rembeʼýpe ha 50 hovaigua rembeʼýpe.  Ha umi médio métro hembýva mokõive ijyképe, tojahoʼi umi ijyke.   Tekohápe emoĩ itoldorã. Ejapo peteĩ ahoja ovecha mácho pirekuégui oñembyape pytãva, ha upéva ári jey peteĩ ahoja, mymba pirekue poravo pyrégui.   Ejapo avei ojapo jukerígui tábla Tekoha tapiarã ha emoñemboʼy.  Ijyke nórtepe emoĩ avei 20 tábla  ha 40 pyenda pláta: mokõi pyenda peteĩ táblape guarã.  Tekoha kupépe, kuarahy reike gotyo, emoĩ 6 tábla,  avei 5, ambue ijyképe guarã, ha 5 Tekoha kupépe guarã, oĩva kuarahy reike gotyo.  Yvyra puku mbyte pegua tohasa tábla kuéra kuʼa rupi ijapy ñepyrũ guive ipaha peve.  Ejahoʼi órope tábla kuéra ha ejapo umívape argólla óro, ohasa haguã ikua rupi yvyra puku. Ejahoʼi avei órope koʼã yvyra puku.  Emopuʼã upe Tekoha ojehechauka haguéicha ndéve yvytýpe.   Ejapo poyvi hovy, pytãũ ha pytã inimbo línogui.  Embojegua tekove ipepóva  raʼãngápe.  Poyvípe guarã ejapo 5 póste akásia ha ejahoʼi órope. Ityʼãi óro vaerã avei, ha ipyenda vrónse. Ejapo altar  akásia, ipukúva ha ipéva 2 métro 25 sentímetro ha ijyvatéva 1 métro 25 sentímetro.  Upéi emohenda parrílla altar rembeʼy guýpe, ikatu haguã opyta altar kuʼáre.  Ejapo jukerígui yvyra puku altárpe guarã ha ejahoʼi vrónsepe.  Toguereko 20 póste, 20 pyenda vrónse reheve; ityʼãi ha yvyraʼi kuéra katu pláta vaerã.  Ijyke nórtepe toñemongora 45 métro poyvi inimbo línope, ojepysóva 20 póste rehe oguapýva 20 pyenda vrónse ári. Ityʼãi ha argólla pláta reheve.  Ijyke kuarahy resẽ guápe toĩ avei 22 métro imédio poyvi.  Peteĩ korapy rokẽ yképe toĩ 7 métro poyvi ha mbohapy póste ipyenda reheve,  ha ijyke ambuépe toĩ avei 7 métro poyvi ha mbohapy póste ipyenda reheve.  Korapy rokẽme toĩ 9 métro poyvi hovy, pytãũ ha pytã inimbo líno, oñembojeguáva, ha irundy póste irundy pyenda reheve.  Aarón ha itaʼýra kuéra rembiaporã hína mbaʼe rendy kuéra rereko hekópe, hendy haguã Ñandejára renondépe pyhare pukukue, Jotopa Rógape, poyvi sãingo rovái, oĩva Tupã koty renondépe. Kóva hína che rembiapoukapy opa árape guarã Israelgua ha iñemoñare kuérape. Israelgua apytégui eiporavo nde rykeʼy Aarón ha itaʼýra kuéra Nadab, Abihú, Eleazar ha Itamárpe, paʼirã.  ha mokõive ijapýpe, yvategua ha iguy pegua, toguereko ijokoha.  Kuʼa jokuaha oĩva efod ári ojoko haguã, tosẽ upe efod pehẽnguégui voi, ha tahaʼe óro, poyvi hovy, poyvi pytãũ, poyvi pytã ha inimbo línogui.   Upe omoĩva umi téra itáre ikatupyry vaerã taʼãnga jehaípe itáre. Mokõive ita toguereko iguapyha óro,  ha toĩ efod jokoha yvategua ári oiko haguã manduʼa Israel raʼy kuérare. Ha péicha Aarón ogueraháta ijatiʼýre héra kuéra manduʼarã che renondépe.  Ejapo iguapyha órogui.  Ejapo avei mokõi sã oroitégui ha emoĩ umi guapyha jerére.   Ejapo avei vosa jegua, poʼa ,  ryru, osãingo vaerã paʼi pytiʼáre. Ejapo rejapo haguéicha efod: óro, poyvi hovy, poyvi pytãũ, poyvi pytã, ha inimbo línogui.  Ejapo avei mokõi argólla óro ha emoĩ mokõive vosa jegua apýpe.  Upéi emoĩ mokõi sã óro umi mokõi argóllare, oĩva vosa apy yvate guápe,  ha emoĩ umi mokõi sã apy, mokõi guapyha óro ári, reñapytĩvo efod jokoha rehe henonde guio.  Ejapove mokõi argólla óro ha emoĩ mokõi vosa apy iguy peguáre, hembeʼy hyepýpe guápe omaʼẽva efod gotyo.  Emoĩ vosápe umi poʼa “Urim”  ha “Tumim”,  toĩ Aarón pytiʼa rehe oñembojávo Ñandejára renondépe.Upéicha Aarón imanduʼa mantéta Ñandejára renondépe Israel raʼy kuéra ikatuha oporandu Ñandejárape umi mbaʼe oikuaaséva ha ohendu mbaʼépa haʼe heʼi chupe kuéra.   Ejapo efod ahoja hovy.  emoĩ peteĩ kampanaʼi óro ha peteĩ granáda, ambue kampanaʼi óro ha ambue granáda ha upéicha emoĩ ahoja rembeʼy jerekuévo.  Aarón tomonde hembiapo haguã Tekohápe, oñehendu haguã umi kampanaʼi pu haʼe oike vove Ñandejára rendápe ha osẽvo. Upéicha nomano moʼãi. ,   Ejapo avei oroitégui mbaʼe ipéva akãngora jeguarã ha ehai pype, ojehaiháicha taʼãnga: “Tupãme guarã iporavo pyre”.  Emonde upéicha nde rykeʼy Aarón ha itaʼýra kuérape ha eñohẽ iñakãre ñandyry olívo oñemohyakuã porãva. Upéicha remeʼẽta chupe kuéra pokatu ha remoingóta paʼi ramo chéve guarã.  Ejapo avei chupe kuéra kasõ mbyky líno oguejýva ikuʼágui hetypyʼã meve.  Aarón ha itaʼýra kuéra toñemonde umichagua aópe oikévo Jotopa Rógape térã oñembojávo altar rehe hembiaporã, ani haguã ojapo mbaʼeve heko peguaʼỹ ha upévare omano. Tojapo upéicha haʼe ha iñemoñare kuéra opa árape guarã. Remoingo haguã chupe kuéra paʼi ramo, ejapo upéicha: Eiporavo peteĩ tóro raʼy ha mokõi ovecha mácho imarãʼỹva,  Emoĩ akã rehegua iñakãre ha hiʼári akãngora jegua.  Upéi eñohẽ iñakãre ñandyry olívo oñemohyakuã porãva.  Toñemboja avei itaʼýra kuéra ha emonde hese kuéra ao puku.  Aarónpe ha chupe kuéra eikuʼa jokua porã ha emohenda porã akã rehegua iñakãre. Upéicha remoingóta chupe kuéra paʼi ramo opa árape guarã.   Eruka tóro raʼy Jotopa Róga renondépe, Aarón ha itaʼýra kuéra omoĩ haguã ipo iñakã ári.  Ojejuka rire, ehypýi huguykue altar jerekuévo.  Upéi eipeheʼã, ejohéi hyekue ipo ha ipykue ha emoĩ ipehẽngue ha iñakãngue reheve,  eraha altar ári ha ehapypaite. Upéva hína mymbahapy  Ñandejára peguarã, hyakuã asýva chupe.   Aarón ha itaʼýra kuéra tomoĩ ipo ovecha mácho ambue akã ári.  Emboyke upe ikyrakue umi ovecha mácho ruguágui, hyekuégui ha ipyʼakuégui, ha umi mokõi ipitikiriʼĩ ikyrakue reheve embojoʼa hetymangue akatúa. Upéva pe ovecha mácho niko paʼi ñemoingorã hína.  Mbuja noñembovúi vaekuégui, oĩva ajakaʼípe Ñandejára renondépe, emboyke peteĩ mbuja apuʼa, peteĩ mbujape oñembojeheʼáva ñandyry reheve ha peteĩ pype oñemonávante.  Emoĩmba umíva Aarón ha itaʼýra kuéra pópe ha embovava  Ñandejára renondépe, toñekuaveʼẽ upéicha chupe.  Emboyke chéve guarã ipytiʼakue oñekuaveʼẽ vaekue oñembokachávo ha hetymangue ojererúva mbaʼe meʼẽ ramo. Umíva hína ovecha mácho paʼi Aarón ha itaʼýra kuéra ñemoingo rehegua pehẽngue,  opytáva Aarón ha taʼýra kuérape guarã. Tembiapoukapy opa árape guarã hína kóva: Aarón ha itaʼýra kuéra mbaʼéta koʼã pehẽngue Israelgua omeʼẽva chupe kuéra, haʼégui pehẽngue oñeñongatúva Israelgua ojapo ramo mbaʼe kuaveʼẽ joajurã.  Umíva oñeñongatúta mbaʼe kuaveʼẽ ramo oñemboykéva Ñandejárape guarã.  Aarón aokue topyta iñemoñarépe omonde haguã oñemoingóvo paʼi ramo ha oñemoĩvo hembiapópe.  Aarón ha itaʼýra kuéra toʼu Jotopa Róga rokẽ renondépe ovecha mácho roʼo ha mbuja ajakaʼi pegua.  Toʼu oñekuaveʼẽ haguére oñemopotĩ haguã iñangaipágui oñemoingóvo paʼi ramo ha oñemoĩvo hembiapópe. Aníke hoʼu chugui avave paʼiʼỹva, oñemboykégui Ñandejárape guarã.  Hemby ramo ára ambuépe guarã soʼo térã mbuja paʼi hembiapópe ñemoĩ rehegua, ehapy ko hembyre. Aníke ojeʼu, oñemboykégui Ñandejárape guarã.  Ejapóke upéicha ramo Aarón ha itaʼýra kuéra ndive haʼe haguéicha ndéve. Ta ipuku 7 ára upe paʼi hembiapópe ñemoĩ.   Peteĩ eikuaveʼẽ pyhareve ha ambue kaʼaru pytũvo.  Ovecha raʼy peteĩha reheve eikuaveʼẽ 2 kílo rupi trígo kuʼi iporãvéva, oñembojeheʼáva 1 lítro ñandyry olívo reheve, ha eñohẽ mbaʼe kuaveʼẽ ramo 1 lítro kaguy.  Kaʼaru pytũvo eikuaveʼẽ ovecha raʼy mokõiha trígo kuʼi ha kaguy reheve pyhareve guaréicha, mbaʼe kuaveʼẽ ojehapýva ha hyakuã asýva Ñandejárape.  Opaite ára, koʼã mbaʼe kuaveʼẽ tojehapy che renondépe Jotopa Róga rokẽme. Jotopa Rógape jajotopáta jepi añeʼẽ haguã ne ndive.  Upe mitã reindy oñemboja ha heʼi chupe: —Tahána taheka ndéve kuña hebréa, omokambu haguã chupe ne mbaʼerã.   Faraón rajy heʼi chupe: —Pyaʼéke eheka! Ha upe mitãkuña ohenói isýpe.  Faraón rajy heʼi chupe: —Remokambúta chéve ko mitãmi ha ameʼẽta ndéve ne rembiapokue repy. Upéicha ogueraha ha omongakuaa imembymi.  Okakuaa rire, omeʼẽ jey Faraón rajýpe. Faraón rajy oguereko chupe imemby ramo  heʼívo: “Moisés ambohéra che memby, ýgui anohẽ haguére.”   Moisés ikariaʼýma. Osẽ peteĩ ára, oho haguã ohechávo umi hebréo kuéra, umíva hetãgua. Upérõ ohecha mbaʼeichaite pevépa oiko asy hikuái.  Oĩ Egiptogua oinupãva hebréope, hetãgua teépe.  Omaʼẽ opa gotyo ha ndaipóri avave. Upérõ ojuka upe Egipto guápe ha upéi ojaty heʼõngue yvykuʼípe.  Osẽ jey vove upe ára ambuépe, upépe ohecha oñorãirõ hikuái oñondive mokõi hebréo. Upérõ heʼi upe oporonupãvape: —Mbaʼére piko reinupã nde rapichápe?   Ha upéva heʼi chupe: —Ha máva piko nde, reju haguã ore jaʼo? Reju jeýma piko che jukasévo, kuehe rejuka haguéicha ku Egipto guápe? Upéva ohendúvo Moisés oñemondýi heʼívo ijupe: “Ojekuaapáma nipo raʼe!”  Faraón oikuaávo upe ojehu vaekue, ohekauka Moiséspe ojuka haguã. Haʼe katu okañy ha oho Madiánpe.  Upépe oguapy peteĩ ykua rembeʼýpe.  Paʼi Madiangua itajýra 7. Umíva oho jepi upépe omboyʼúvo itúva ovecha.  Upépe avei oho ovecha rerekua kuéra ha omosẽ umi kuñáme. Moisés opuʼã, oipytyvõ umi kuñataĩme ha omboyʼu ijovecha kuéra.  Umi kuñataĩ oguahẽvo hógape, itúva Reuel heʼi chupe kuéra: —Pyaʼete piko peju jey!   Haʼe kuéra heʼi: —Peteĩ kuimbaʼe Egiptogua ore pytyvõ. Ha omosẽ rire umi ore mosẽvape, oguenohẽ y ha omboyʼu ore ovecha kuéra.  Upérõ heʼi itajýra kuérape: —Mamo piko oime pe kuimbaʼe? Maerã piko peheja haʼeño? Pyaʼéke pehenói tokaru ñane ndive.   Upe rire upe paʼi heʼi Moiséspe: “Epytána eiko ore ndive.” Moisés opyta hendive kuéra ha paʼi omeʼẽ chupe hembirekorã peteĩ itajýra hérava Séfora.  Moisés itaʼýra chugui ha ombohéra chupe Guersón, heʼígui: “Mombyrygua ramo aiko tetã ambuépe”.   Tupã ohechávo Israel guápe, tuicha ojepyʼapy hese kuéra. Ejapo avei altar jukerígui, hiʼári rehapy haguã insiénso.  Jotopa Rógape oĩ poyvi sãingo ha ikupépe ñeʼẽ ñomeʼẽ karameguã, imbotyha reheve. Upe poyvi sãingo renondépe, karameguã mbotyha rovái, emoĩ ko altar. Karameguã mbotyha ári ajotopáta jepi ne ndive.  Opa ára pyhareve, ombosakoʼívo mbaʼe rendy kuéra, Aarón tohapy ko altar ári insiénso,  Ñandejára heʼi Moiséspe:   —Rejapo ramo Israelgua jepapa, peteĩ-teĩ ojepapáva tohepy meʼẽ Ñandejárape hekovére,  ani haguã iñasãi mbaʼasy ijapytépe kuéra oikóvo Israelgua jepapa.  Imbaʼe rereko hetáva tomeʼẽʼỹ hetave, térã imboriahúva saʼive 5 grámogui.  Embyaty upéicha ramo Jotopa Rógape guarã upe pláta Israelgua omeʼẽva. Topyta manduʼarã Ñandejárape, haʼe kuéra ohepymeʼẽ hague hekovére.   Aarón ha itaʼýra kuéra toguenohẽ chugui ojepohéi ha ojepyhéi haguã,  oikévo Jotopa Rógape ha oñembojávo altar rehe ohapy haguã mbaʼe kuaveʼẽ Ñandejárape.  Tojapo upéicha ani haguã omano. Kóva tembiapoukapy opa árape guarã Aarón ha iñemoñare kuérape.   Ñandejára heʼi Moiséspe:   —Eiporavo umi yvyra hyakuã porãva apytépe koʼãva: 6 kílo rupi aysy poravo pyre, kanéla ryakuã porã mbohapy kílo rupi;  mesa ha hembiporu kuéra, mbaʼe rendy pyenda ha hembiporu kuéra, altar ojehapyhápe insiénso,  mymbajuka altar  ha hembiporu kuéra, ñaʼẽ ha ipyendáre.  Upéicha oikóta chugui kuéra mbaʼe oñemboykéva Ñandejárape guarã ñoite. Opa mbaʼe ojáva hese kuéra oñemboykéta Ñandejárape guarã.  Eñohẽ avei Aarón ha itaʼýra kuérare oiko haguã chugui kuéra paʼi.  Ñandejára heʼi Moiséspe: —Embyaty pehẽngue jojápe ãichagua mbaʼe ryakuã porã: aysy ryakuã porã, pyapẽ ryakuã porã,  aysy tetã megua ha yvyraysy.  Mbaʼe ryakuã porã apoha ojapoháicha, ejapo chugui insiénso potĩ asy Tupãme guarã, juky  reheve oñembojeheʼáva.  Emonguʼi tumi upe rembojaʼóva remoĩ haguã ñeʼẽ ñomeʼẽ karameguã renondépe, Jotopa Rógape upe ajotopahápe ne ndive. Tahaʼe peẽme mbaʼe oñemboykéva Ñandejárape guarã ñoite.  Aníke pejapo upeichagua insiénso peiporu haguã peẽ. Upéva oñemboyke hína Ñandejárape guarã ñoite.  Ñandejára heʼi Moiséspe:   —Judagua apytégui aiporavo Bezaleélpe. Upéva hína Urí raʼy ha Hur remineno.  Tojapo Jotopa Róga, ñeʼẽ ñomeʼẽ karameguã, ijurumbotyha ha opaichagua tembiporu Jotopa Róga pegua,  mesa hembiporu kuéra reheve, mbaʼe rendy pyenda hembiporu kuéra reheve, altar ojehapyhápe insiénso,  mymbahapy  altar hembiporu kuéra reheve, ñaʼẽ ipyenda reheve,  paʼi Aarón ao jegua ha itaʼýra kuéra ao, ipaʼi rembiapo pegua,  ñandyry oñembaʼe mboyke haguã Ñandejárape guarãha insiénso Tekohápe guarã. Tojapo hikuái haʼe haguéicha ndéve.   Ñandejára heʼi Moiséspe:   —Ere Israel guápe: “Pembyarete che pytuʼuha ára. Upéva hína techaukaha chéve ha peẽme guarã opa ára, peikuaa haguã che poiporavo hague.  Oñeʼẽmba rire Moisés ndive Sinaí ruʼãme, Ñandejára omeʼẽ chupe mokõi ita pehẽngue ohai haguépe hembiapoukapy ipo teépe. Israelgua ohechávo Moisés ndoguejyveiha yvytýgui, oho Aarón rendápe ha heʼi chupe: —Ndoroikuaái mbaʼépa ojehu Moiséspe ore renohẽ vaekue Egíptogui.  Roipota rejapo oréve peteĩ tupã oho haguã ore renonderã.   Aarón heʼi chupe kuéra: —Peipeʼa pene rembireko, pende raʼy ha pende rajy kuéra nambígui inamichãi óro ha peru chéve.   Opavave oipeʼa inambígui inamichãi óro ha ogueraha Aarónpe.  Haʼe ojapo tóro raʼy raʼãnga  hyepy nandíva, omboyku hyepýpe óro ha ojapo upérõ Israelgua heʼi joa: —Israel, kóva haʼe tupã ne renohẽ vaekue Egíptogui   Aarón, ohechávo upe ojehúva, omopuʼã tóro raʼýpe ijaltarã ha osapukái: —Koʼẽrõ oikóta vyʼa guasu Ñandejára rérape   Ára ambuépe opuʼã hikuái koʼẽ mboyve ha oikuaveʼẽ mymbahapy  ha mymbajuka  joajurã. Upéi oguapy hikuái okaru, hoʼu kaguy ha opuʼã ojeroky.   Upérõ Ñandejára heʼi Moiséspe: —Nde pyaʼe eguejy Ne retãgua renohẽ vaekue Egíptogui ojapo ivaíva.  Pyaʼe eterei ojei hikuái che rapégui. Ojapo tóro raʼy órogui, oñesũ henondépe, ogueru chupe imbaʼe kuaveʼẽ ha heʼi joa: “Israel, kóva hína tupã ne renohẽ vaekue Egíptogui”.   Tupã heʼi avei Moiséspe: —Ahecha haʼe kuéra oikoseha iñakã rehénte voi.  Eheja tahendy che pochy ha tambokusugue chupe kuéra, nde hegui katu ajapóta peteĩ tetã guasu.   Moisés katu ohaʼã ombopochy jera Tupã Ijárape ha heʼi: —Mbaʼére piko che Jára rehejáta hendy nde pochy ne retã guáre, renohẽ vaekue Egíptogui tuicha pokatu reheve ha pyapy mbaretépe?  Mbaʼe piko heʼíta nde rehe Egiptogua? Rehejáta piko heʼi pyʼa ñaña reheve renohẽ hague reraha mombyry rejuka yvytýpe, rehapoʼo haguã chupe kuéra yvy árigui? Eñembyesaráina nde pochy rendýgui ha ani rejapo mbaʼeve ivaíva ne retã guáre.  Ne manduʼána ne rembiguái Abraham, Isaac ha Jacob rehe, chupe kuéra niko remeʼẽ vaekue ne ñeʼẽ erévo: “Ambohetáta pene ñemoñare mbyjaita yvágape guáicha.  Ko yvy haʼe vaekue ameʼẽtaha peẽme, ameʼẽta pene ñemoñarépe imbaʼe tee ramo opa árape guarã”.   Tupã ombyasy jey ha oheja rei hetãgua rembiapo vaikue.   Moisés oguejy yvytýgui ha ogueraha ipópe mokõive ita pehẽngue tembiapoukapy rechaukaha ojehaíva mokõive hova guio.  Mokõive ita pehẽngue, Tupã rembiapokue ha tembiapoukapy ojehaíva ipype kuéra, haʼe voi ohai vaekue ipo teépe.   Josué ohendúvo sapukái oikóva heʼi Moiséspe: —Sapukái ñorãirõha megua hiʼã chéve upe ahendúva.   Heʼi chupe Moisés: —Ndahaʼéi sapukái rory ñorãirõha megua, ndahaʼéi avei guahu oikóva osẽ vai ramo, purahéi hína upe ahendúva.   Oguahẽ Moisés tekoha ypýpe ha ohechávo tóro raʼy ha jeroky, hova rendypa pochýgui, omombo moikõive ita pehẽngue oguerúva ipópe ha ojoka yvyty mátare.  Upérõ ojapyhy tóro raʼy ha omombo tatápe, upéi omonguʼi tumi upe tóro raʼy, ikuʼikue oity ýpe ha hoʼuka Israel guápe.  Ha heʼi Aarónpe: —Mbaʼépa ojapo hikuái nde rehe, rejapouka haguã chupe kuéra ko angaipa peichaite ivaíva?   Aarón heʼi chupe: —Anína nde pochy che ndive. Reikuaa porã haʼe kuéra oguerohoryha ivaívante voi.  Haʼe kuéra heʼi chéve: “Ejapóke oréve peteĩ tupã, toho ore renonderã. Upe Moisés ore renohẽ vaekue Egíptogui ndoroikuaái mbaʼépa oiko chugui.”  Upérõ haʼe chupe kuéra: “Oguerekóva óro togueru.” Haʼe kuéra ogueru, aity tatápe ha osẽ chugui ko tóro raʼy.   Moisés ohechávo Israelgua ndaijokohavéi, Aarón oheja haguére chupe kuéra oiko iñakãre omombaʼe guasúvo tupã guaʼu ha upéicha opytaha tetã ambuegua rembiʼurã,  oñemboʼy tekoha rokẽme ha osapukái: —Ohayhúva Ñandejárape ta che moirũ Ha oñemoĩ ijyke rehe Levigua oĩ haguéicha.  Haʼe heʼi chupe kuéra: —Heʼika Tupã Israel Jára: “Pemoĩ kyse puku pende kuʼa ykére, tapeho tekoha rupi, peike óga kuérape ha pejuka pejuhúva guive, tahaʼe pende ryvy, pende rykeʼy, pende kuaaha térã oimeraẽ pende rogagua.”   Haʼe kuéra ojapo Moisés heʼi haguéicha ha upe árape omano 3.000 kuimbaʼe.  Upérõ Moisés heʼi chupe kuéra: —Ko árape oñemeʼẽ peẽme pene rembiapokue repy ramo paʼi reko, napembyasýi haguére pene génte tee térã pende raʼy kuérape Tupã rehehápe. Upévare haʼe pende rovasa.   Upe ára ambuépe Moisés heʼi Israel guápe —Ivai eterei pene angaipa. Ajupíta koʼágã Ñandejára rendápe, jahecha ndoheja reíripa peẽme.   Moisés oho jey Ñandejára rendápe ha heʼi chupe: —Angaipa nde vaipa jepéva niko upe ojapóva Israelgua omombaʼe guasúvo tupã guaʼu óro guigua  Ajerure ndéve reheja rei haguã chupe kuéra. Nderejaposéi ramo katu eipeʼa che réra nde líbrogui.   Tupã heʼi Moiséspe: —Iñangaipáva réra aipeʼáta che kuatiágui.  Nde katu tereho eraha chupe kuéra haʼe haguépe ndéve. Che remimbou  ohóta ne renonderã, ha che ainupãta chupe kuéra hiʼárape iñangaipáre.   Ñandejára oinupã chupe kuéra upe tóro raʼy Aarón ojapo vaekuére. Ñandejára heʼi Moiséspe: —Tereho koʼágui ne retãgua ndive, renohẽ vaekue Egíptogui. Tapeho upe yvýpe haʼe vaekue Abraham,  Isaac  ha Jacóbpe,  ameʼẽtaha iñemoñare kuérape.  Amondóta che remimbou  ne renonderã ha amosẽta cananéo, amorréo, hitíta, ferezéo, hevéo ha jebuséo kuérape.  Tapeho yvy osyryhápe ýicha kamby ha eíra. Che katu ndaha moʼãi pene ndive ani pohundi mbaʼe tapére, peẽ niko peikose pene akã rehénte voi.   Israelgua ndovyʼavéi ete ohendúvo koʼã ñeʼẽ pochy ha ndaipóri avave omondéva ijeguaka.  Ñandejára heʼi raʼe Moiséspe: —Ere Israel guápe: “Peẽ pene akã rehénte voi peikose. Aime ramo pende apytépe, sapyʼamínte jepe, pohundíne katuete. Koʼágã peipeʼa pende jehegui pende jeguaka, tahecha mbaʼépa ajapo pende hegui.”   Upévare ojeho rire yvyty Horébgui Israelgua ndoiporuvéi ijeguaka.   Moisés ogueraha omohenda Tekoha mombyry ojeikohágui, ha ombohéra Jotopa Róga. Oporanduséva peteĩ mbaʼe Ñandejárape, osẽ hógagui oho haguã Jotopa Rógape.  Moisés oho ramo Jotopa Rógape, opavave oñemboʼy hóga rokẽme ha omaʼẽ hese oike peve.  Moisés oike rire, oguejy arai ñemboʼy ha oñemoĩ hokẽme, Ñandejára oñeʼẽ aja Moisés ndive.  Ohechávo arai ñemboʼy opytaha Jotopa Róga rokẽme, maymáva oñesũ hóga rokẽme omombaʼe guasúvo Ñandejárape.  Ñandejára oñeʼẽvo Moisés ndive oĩ henondépe ha oñeʼẽ hendive ñañeʼẽháicha ñane irũ tee ndive. Upéi Moisés ou jeýva tekohápe ha ipytyvõhára Josué, Nun raʼy, opytáva Jotopa Róga rye pýpe.   Moisés heʼi Ñandejárape: —Nde niko ere chéve aisãmbyhy haguã ko tetã guápe ha ndeeréi mávapepa remboúta che ndive, ere ramo jepe rejeroviaha che rehe ha chéne irũha.  Ne irũ ramo che, ehechaukána chéve nde rape ikatu haguã che roikuaa ha aiko añetehápe ne irũ ramo, ha che retãgua niko ne retãgua voi avei.   Ñandejára heʼi chupe: —Che voi aháta ne ndive ha romombytuʼúta.   Heʼi chupe Moisés: —Nderejúi ramo ndete voi, torohoʼỹnte koʼágui.   Mbaʼéicha piko ojekuaáta che ha ne retãgua neirũha, nderejúi ramo ore ndive? Upéicha mante niko ojehecháta che ha ne retãgua ndahaʼeiha tetã ambuegua kuéraicha.   Ñandejára heʼi Moiséspe: —Ajapóta avei ko rejeruréva. Nde hína che irũ ha ajerovia nde rehe.   Upérõ heʼi chupe Moisés: —Ehechaukána chéve nde reko mimbipa.   Ñandejára heʼi chupe: —Ambohasáta nde resa renonde rupi che reko marangatu ha amombeʼúta ndéve che réra.  Che hína aiporiahurereko aiporiahurerekosévape ha ahayhu ahayhusévape.   Ha heʼive: —Che rova katu nderehecha moʼãi, avave ndaikatúigui che recha omanoʼỹre.   Upéi heʼi Ñandejára: —Ápe che ykére oĩ repyta haguã. Eñemboʼy ita ári.  Ohasávo che reko mimbipa romoingéta peteĩ itakua paʼũme ha rojahoʼíta che pópe ahasa peve.  Upéi aipeʼáta che po rehecha haguã che atukupe. Che rova katu nderehecha moʼãi. Ñandejára heʼi Moiséspe: —Eikytĩ mokõi ita pehẽngue umi tenondere guaréicha, ha ejupi yvytýpe che rendápe tahai ipype kuéra ñeʼẽ ojehai vaekue umi itápe nde rejoka vaekue.  Eñembosakoʼi rejupi haguã koʼẽrõ pyhareve Sinaí ruʼãme. Upépe eñemboja che rendápe.  Ani ojupítei ne ndive avave, térã ojehecha avave upe yvyty rupi. Ani oĩ avei ovecha térã vaka okarúva yvyty rovái.   Moisés oikytĩ mokõi ita ojoguáva umi tenonde guarépe, opuʼã koʼẽ mboyve ha ojupi yvyty Sinaípe heʼi haguéicha chupe Ñandejára, ha ogueraha ipópe umi mokõi ita oikytĩ vaekue.   Upérõ Ñandejára oguejy peteĩ araípe, opyta upépe Moisés ndive ha omoñeʼẽ héra tee.  Ñandejára ohasávo henonde rupi osapukái: —Há Tupã, há Tupã, oporombyasýva ha oporoporiahurerekóva, ipochy kuaaʼỹva, oporohayhu etéva ha nopyrũiva iñeʼẽnguére,  opyta hatãva iñeʼẽ omeʼẽ vaekuépe ha imborayhúpe, oñembyesaráiva ñaña, teko ñemoĩ ha angaipágui, ndohejái ramo jepe oinupãʼỹre iñangaipávape; oinupã uvei túva kuéra ñañanguére taʼýra kuéra, ñemoñare irundyha peve.   Upérõ oñesũ Moisés, omboja isyva yvýre,  ha heʼi: —Há che Jára, añetehápe che ne irũ ramo, eju ore ndive. Añete niko haʼe kuéra oikose iñakãrente voi, upéicha ramo jepe, eheja reína oréve ore ñañangue ha ore angaipa, ha ore rereko ne mbaʼe teéva ramo.   Ñandejára heʼi chupe: “Añoñeʼẽ meʼẽta pene ndive. Ajapóta mbaʼe rechapyrã mayma ne retãgua renondépe, ojejapoʼỹ haguéicha arakaʼeve ko yvy ári mamove hendápe. Ha umi tetã pende jere rupi oĩva ohecháta pende Jára rembiapokue. Ajapóta hína nde rupi mbaʼe oporomongyhyjétava.   Pejapo haʼe vaekue peẽme ha amosẽta pene renonderãgui amorréo, cananéo, hitíta, ferezéo, hevéo ha jebuséo kuéra.   Ani peñoñeʼẽ meʼẽ umi tetãgua ndive peiketahápe, cháke pende reitýne iñuhãme.  Upéva rangue peity yvýre ijaltar   kuéra ha pehundipa ijita ñemboʼy  ha yvyra máta kuéra, itupã guaʼu kuérape oñemboykéva.   Pende raʼy ypykue, che mbaʼerã hína.  Pende vaka raʼy, ovecha raʼy ha kavara raʼy ypykue mácho, che mbaʼerã avei.  Pende vúrro raʼy mácho rehe pehepy meʼẽ ovecha, ỹrõ pejajuvoka. Pehepy meʼẽ pende raʼy kuéra ypykuére,  hekovia jey haguã peẽme ha ani peju che rendápe po nandi.   Pembaʼapo 6 ára pukukue, 7hápe katu pepytuʼu,  tahaʼe jepe umi ára oñeñemitỹ térã oñemonoʼõha.   Peraha iporãnguete pene remitỹngue tenonderégui Tupã pende Járape guarã. Ani pembojy kavara raʼy isy kambykuépe.”   Ñandejára heʼi Moiséspe: —Ehai koʼã ñeʼẽ. Koʼãva heʼiháicha hína añoñeʼẽ meʼẽ vaekue Israelgua ndive.   Moisés opyta upépe Ñandejára ndive 40 ára ha 40 pyhare pukukue okaruʼỹ rehe ha hoyʼuʼỹre. Ha ohai ita pehẽngue ári upe ñeʼẽ ñomeʼẽ, oĩháme umi 10 tembiapoukapy.   Moisés oguejy yvyty Sinaígui, oguerúvo ipópe umi mokõi ita pehẽngue ohechaukáva umi 10 tembiapoukapy. Hova omimbipa oñeʼẽ haguére Ñandejára ndive. Haʼe katu ndohecha kuaái upéva.  Aarón ha Israelgua ohechávo Moisés rova omimbipáva, okyhyje oñemboja haguã hese.  Moisés ohenói chupe kuéra. Aarón ha Israelgua myakãhára  kuéra oñemboja ha Moisés oñeʼẽ hendive kuéra.  Upéi oñemboja opa Israelgua ha Moisés omombeʼu chupe kuéra opa mbaʼe heʼikáva Ñandejára.  Oñeʼẽmba rire hendive kuéra Moisés ojehovahoʼi ijahojápe.  Oñeʼẽ aja Ñandejára ndive Moisés oipeʼa hovágui ijahoja oñeʼẽ haguã hendive ha osẽvo, omombeʼu Israel guápe upe heʼikáva Ñandejára.  Israelgua ohecha upérõ Moisés rova omimbipáva ha upéi Moisés ojehovahoʼi, oñeʼẽ jey peve Ñandejára ndive. Moisés ombyaty opa Israel guápe ha heʼi chupe kuéra: “Ñandejára heʼika ojejapo haguã koʼã mbaʼe:  Toñembaʼapo 6 ára pukukue, upe 7 katu peẽme guarã peteĩ ára oñemboykéva chéve ha tojepytuʼu porã upe árape Ñandejára rérape.  Oimeraẽ ombaʼapóva upe árape, tomano.  Mamo peikohápe, ani pejatapýnte jepe pytuʼuha árape.”   Moisés oñeʼẽ Israel guápe ha heʼi chupe kuéra: “Heʼika Ñandejára pejapo haguã upéicha:  Opa mbaʼe perekóva apytégui pemboyke Ñandejára peguarã, peñandu ramo pejaposeha pende pyʼaite guive, ha peru óro, pláta, vrónse,  poyvi hovy, pytãũ ha pytã, líno sỹi, kavara rague,  ovecha mácho pirekue oñembyape pytãva, tymba pirekue poravo pyre, yvyra akásia,  ñandyry mbaʼe rendýpe guarã, mbaʼe ryakuã porã oñembojeheʼa haguã ñandyry reheve ojeporúva oñembaʼe mboyke haguã Ñandejárape ha insiénso ryakuã porãme guarã,  ita jegua sakã pytã ha ita jegua ambue kuéra oñembojegua haguã paʼi guasu efod ha vosa jegua pytiʼa rehegua.”   Ojapo kuaáva guive mbaʼe jegua, tou ojapo haguã koʼã mbaʼe Ñandejára ojapoukáva. Ãva haʼe:  Tekoha ijahoja ha itóldo kuéra reheve, ityʼãi, itábla, ijyvyra puku, ipóste ha ipyenda kuéra reheve,  ñeʼẽ ñomeʼẽ karameguã ijyvyra puku, ijuru mbotyha ha ipoyvi sãingo reheve,  mesa ha ijyvyra puku hembiporu kuéra reheve, mbuja oñemboykéva Ñandejárape guarã,  mbaʼe rendy pyenda, hembiporu, imbaʼe rendy kuéra ha ñandyry mbaʼe rendy kuérape guarã reheve,  altar  ojehapyhápe insiénso, ijyvyra puku reheve, ñandyry oñembaʼe mboyke haguã Ñandejárape, insiénso ryakuã porã, poyvi sãingo Tekoha rokẽme guarã,  mymbahapy altar  iparrílla vrónse, ijyvyra puku ha hembiporu kuéra reheve, ñaʼẽ ipyenda reheve,  poyvi sãingo oñemongora haguã Tekoha korapy, iposteha ipyenda kuéra reheve, poyvi sãingo Tekoha korapy rokẽme guarã,  yvyra hakua Tekoha ha ikorapýpe guarã isã nguéra reheve,  ao ojejapóva paʼípe guarã hembiapo aja Tekohápe, paʼi Aarón ao jegua ha itaʼýra kuéra paʼi ao.   Opa Israelgua oho hógape Moisés oñeʼẽ rire chupe kuéra,  ha umi oñandúva omeʼẽseha ipyʼaite guive, ogueru imbaʼe meʼẽ Ñandejárape ojejapo haguã Jotopa Róga ha opa mbaʼe oñekotevẽva ha paʼi kuéra ao avei.  Ou kuimbaʼe ha kuña kuéra ha maymáva ogueru torypápe namichãi, kuãirũ, argólla ha opaichagua jeguaka óro. Peteĩ-teĩ ogueru imbaʼe meʼẽ iporãvéva óro guigua, ha ohejávo ombokacha  imbaʼe meʼẽ Ñandejárape guarã.  Oguerekóva poyvi hovy, pytãũ ha pytã, líno sỹi, kavara rague, ovecha mácho pirekue oñembyape pytãva térã tymba pirekue poravo pyre, ogueru omeʼẽ umíva.  Oguerekóva pláta térã vrónse omeʼẽ Ñandejárape, ha oguerekóva yvyra akásia ogueru ojejapo haguã oñekotevẽva.  Kuña nguéra ikatupyrýva ñepovãme, oipovã ha ogueraha inimbo hovy, pytãũ, pytã ha líno sỹi oipovã vaekue,  ha opa kuña oipovã kuaáva oipovã kavara rague, torypápe ha ipyʼaite guive.  Mburuvicha kuéra ogueru ita jegua sakã pytã ha ita jegua ambue kuéra oñembojegua haguã paʼi guasu efod ha vosa jegua pytiʼa rehegua,  mbaʼe ryakuã porã ha ñandyry mbaʼe rendyrã, ñandyry oñembaʼe mboyke haguã Ñandejárape ha insiénso ojehapy haguã.  Opa kuimbaʼe ha kuña Israelgua oipytyvõséva ojejapo haguã opa mbaʼe heʼi vaekue Ñandejára Moiséspe, ogueru imbaʼe kuaveʼẽ Ñandejárape ipyʼaite guive.   Moisés heʼi Israel guápe: —Judá ñemoñaregua apytégui Ñandejára oiporavo Bezaleélpe, upéva Urí raʼy ha Hur remineno,  ha omyenyhẽ chupe ipuʼakágui omeʼẽvo chupe katupyry ha mbaʼe kuaa opa mbaʼe apópe,  ojapo haguã taʼãnga ha tembiapo óro, pláta ha vrónsegui,  oikytĩ ha omohenda haguã ita jegua, ombaʼapo haguã yvyra rehe ha ojapo haguã opa mbaʼe porã.  Chupe ha Oholiábpe, Ahisamac raʼy ha Dan ñemoñaregua, ombokatupyry avei oporomboʼe haguã.  Moisés ohenói Besalel, Oholiab ha opa ikatupyrývape mbaʼe porã apópe, ohupyty vaekue Ñandejáragui mbaʼe kuaa upeichagua ha oñekuãva oipytyvõ haguã ko tembiapópe.  Chupe kuéra omeʼẽ Moisés umi mbaʼe meʼẽ ogueru vaekue Israelgua, omoñepyrũ haguã Tekoha apo. Upe aja Israelgua ogueru gueteri imbaʼe meʼẽ ára koʼẽre.  Upérõ mbaʼapohára oñepyrũmava ombaʼapo Tekoha apópe, oheja hembiapo,  ha heʼi Moiséspe: —Ojererúma hetave oñekotevẽvagui Tekoha Ñandejára ojapoukáva peguarã.   Moisés heʼika opa rupi: —Anivénte peru pene mbaʼe meʼẽ Tekoha peguarã. Upérõ ndojereruvéi,  oĩma niko hetave oñekotevẽvagui.   Umi ikatupyrýva mbaʼe porã apópe ojapo Tekoha. Ojapo 10 poyvi inimbo líno, poyvi hovy, poyvi pytãũ ha poyvi pytã oñembojeguáva tekove ipepóva  raʼãngápe.  Peteĩ-teĩ poyvi ipuku 12 métro imédio ha ipe 2 métro.  Ombovyvy ojuehe 5 poyvi ha upéicha avei umi 5 ambue, ojapóvo mokõi tuichavéva.  Upéi omoĩ votõ kua hembeʼy jegua hovýva, poyvi aty peteĩha rembeʼýre ha upéicha avei poyvi aty mokõiha rembeʼýre.  Mokõive rehe ojapo 50 votõ kua ojohovái.  Ojapo avei 50 tyʼãi óro ha umívape ombojoapy ojuehe umi mokõi poyvi, ojapóvo peteĩ poyvi guasu ojahoʼipáva Tekoha.   Besalel ojapo avei 11 ahoja kavara raguégui ojejahoʼi haguã Tekoha.  Ahoja kuéra ituicha joja ha ipuku 13 métro imédio, ipekue katu 2 métro.  Ombovyvy ojuehe 5 ahoja ha ombovyvy avei ojuehe umi 6 hembýva, ojapóvo mokõi ahoja ha upe mokõiha tuichave.  Upéi omoĩ peteĩ-teĩ rembeʼy rehe 50 votõ kua ojohovái.  Ojapo avei 50 tyʼãi vrónse ha umívape ombojoapy ojuehe umi mokõi ahoja ojapóvo peteĩ ahoja guasu ojahoʼipáva Tekoha.   Tekoha toldorã Besalel ojapo ahoja ovecha mácho pirekuégui oñembyape pytãva ha ambue itoldorã hiʼarigua, ojapo ahoja mymba pirekue poravo pyrégui.   Upéi ojapo jukerígui tábla Tekoha tapiarã ha omoñemboʼy.  Tábla kuéra ituicha joja: 4 métro imédio ipukukue, ipekue katu 65 sentímetro,  ha oguereko iguýpe mokõi ipoʼiveha, ikatu haguã oñemoinge ipyendápe. Upéicha ojapo opa tábla Tekoha pegua.  Ojapo 20 tábla ijyke súrpe guarã,  ha omoĩ iguýpe 40 pyenda. Peteĩ-teĩ tábla oguereko mokõi pyenda, oikehápe mokõi ipoʼiveha iguy pegua.  Tekoha yke nórtepe guarã ojapo avei 20 tábla,  ha omoĩ iguýpe 40 pyenda pláta.  Tekoha kupépe guarã, oĩva kuarahy reike gotyo, ojapo 6 tábla,  ha mokõive Tekoha kupe rakãmbýpe emoĩve mokõi tábla.  Koʼã tábla ojoaju umi ambue rehe iguy rupi ha yvate rupi avei ijargólla peteĩha meve. Upéicha ojapo umi mokõi tábla hakãmby peguáre.  Tekoha kupe pegua tápiape oĩ aipo ramo 8 tábla, 16 ipyenda pláta reheve: mokõi pyenda peteĩ táblape guarã.   Yvyra puku mbyte pegua ojapo ohasa haguãicha peteĩ ijapýgui ambuépe, umi tábla kuʼáre.  Upéi ojahoʼi órope tábla kuéra ha ojapo chupe kuéra argólla óro, ohasa haguã ikua rehe yvyra puku ojejahoʼíva órope.   Ojapo avei poyvi sãingo Tekoha ryepýpe guarã, poyvi hovy, poyvi pytãũ, poyvi pytã ha inimbo líno, ha ombojegua tekove ipepóva  raʼãngápe.  Upéi omosãingo tyʼãi órogui irundy póste akásia rehe. Umi póste ojejahoʼi órope ha oñemboguapy irundy pyenda pláta ári.   Tekoha rokẽme guarã ojapo poyvi hovy, poyvi pytãũ, poyvi pytã ha inimbo líno guigua oñembojeguáva.  Ojapo avei 5 póste ityʼãi reheve ha 5 pyenda vrónse, ha ojahoʼi órope póste akã ha ijargólla kuéra. Besalel ojapo jukerígui karameguã ipukúva 1 métro 10 sentímetro, ipéva 65 sentímetro ha ijyvatéva 65 sentímetro.  Ojahoʼi oroitépe hyepy guio ha oka guio ha omohembeʼy jegua órope ijerekuévo.  Omoĩ avei hese irundy argólla óro irundyve hetymáme guarã, mokõi peteĩ ijyképe ha mokõi ambuépe.  Ojapo avei jukerígui yvyra puku ha ojahoʼi órope,  ha upéi ombohasa argólla kua rupi oĩva karameguã ykére, ojegueroja haguã upe karameguã.   Ojapo oroitégui karameguã juru mbotyha ipukúva 1 métro 10 sentímetro ha ipéva 65 sentímetro,  Upe mbotyha oguereko peteĩ-teĩ ijapýpe tekove ipepóva  raʼãnga ojejapóva martíllo mbotápe.  Karameguã mbotyha ha tekove ipepóva raʼãnga kuéra ojapo peteĩ pehẽnguégui. Peteĩ taʼãnga osẽ peteĩ ijapýgui ha taʼãnga ambue, ijapy ambuégui.  Upéicha opyta umi taʼãnga ojohovái, ha hova kuéra omaʼẽ karameguã mbotyha gotyo. Umi taʼãnga ojahoʼi karameguã mbotyha ipepo jepysópe.   Besalel ojapo avei mesa ipukúva 90 sentímetro, ipéva 45 sentímetro ha ijyvatéva 65 sentímetro.  Ojahoʼi oroitépe ha omohembeʼy jegua órope ijerekuévo.  Omoĩ ijerekuévo jeguaka apo ipéva 7 sentímetro ha omohembeʼy jegua órope.  Ojapo avei chupe 4 argólla óro ha omoĩ irundyve hetyma mátare,  opyta haguãicha upe jeguaka apo ykére ha ohasa haguã ikua rupi yvyra puku ojegueroja haguã upe mesa.   Umi yvyra puku ojegueroja haguã mesa ojapo jukerígui ha ojahoʼi órope.  Ojapo avei oroitégui tembiporu kuéra mesa ári guarã: ñaʼẽmbe, kucharõ, járra ha váso kuéra oñekuaveʼẽ haguã mbaʼe rykuere.   Besalel avei ojapo oroitégui, martíllo mbotápe, mbaʼe rendy pyenda. Iguapyha, hiʼýva, ijyvoty ryru, iñapokytã ha ijyvoty, ojapo peteĩ pehẽnguégui.  Hiʼývagui osẽ, mokõive ijyke gotyo, 6 jyva: mbohapy peteĩ ijyke gotyo ha mbohapy ambue gotyo.  Peteĩ-teĩ umi jyva osẽva hiʼývagui oguereko mbohapy apokytã, ijyvoty ryru ha ijyvoty rrósa poty joguaha reheve,  ha hiʼýva oguereko irundy apokytã, ijyvoty ryru ha ijyvoty rrósa poty joguaha reheve.  Peteĩ-teĩ umi jyva osẽva hiʼývagui, oguereko iguýpe peteĩ yvoty ryru.  Upe mbaʼe rendy pyenda, ijyvoty ryru, ijyva kuéra, hiʼýva ha guapyha reheve, peteĩ pehẽnguégui guarénte ha oroite guigua, martíllo mbotápe ojejapóva.  Ojapo avei oroitégui 7 mbaʼe rendy imopotĩha ha iñaʼẽmbeʼi reheve.  Ojejapo haguã mbaʼe rendy pyenda ha hembiporu kuéra ojeporu 33 kílo óro.   Besalel ojapo avei jukerígui altar ojehapyhápe insiénso. Ipukukue ha ipekuépe ojoja ha oguereko 45 sentímetro, ijyvatekue katu 90 sentímetro. Irundyve altar ratĩ  katu ta peteĩ pehẽnguégui guare altar ndive.  Upéi ojahoʼi órope hova hiʼarigua, irundyve ijyke ha hatĩ nguéra ha omohembeʼy jegua órope ijerekuévo.  Omoĩ avei argólla óro hembeʼy jegua guýpe, mokõi peteĩ ijyképe ha mokõi ambuépe ha ombohasa ikua rupi yvyra puku ikatu haguã ojegueroja.  Yvyra puku ojapo jukerígui ha ojahoʼi órope.   Besalel ojapo avei ñandyry oñembaʼe mboyke haguã Ñandejára ha insiénso, ojapoháicha mbaʼe ryakuã porã apoha kuéra. Besalel ojapo jukerígui mymbahapy altar.  Ipukukue ha ipekue ojoja, ha ohupyty 2 métro 25 sentímetro. Ijyvatekue katu ohupyty 1 métro 25 sentímetro.  Upe altar ojapo irundy hatĩ  reheve ha peteĩ yvyra pehẽnguéguinte ojapo upe altar ha umi hatĩ, ha ojahoʼi vrónsepe.  Vrónsegui avei ojapo altar rembiporu kuéra: tanimbu mbyatyha, pála, tása guasu ha tenedor kuéra vraséro pegua.  Ojapo avei parrílla vrónse, pyaha joguaha, ha omoĩ altar rembeʼy guýpe ikuʼáre.  Avei irundy argólla irundyve parrílla apýpe guarã ombohasa haguã ikua rupi yvyra puku.  Upéi ojapo jukerígui yvyra puku, ojahoʼi vrónsepe,  ha ombohasa argólla kua rupi, oĩva altar ykére, ojegueroja haguã. Yvyrágui ojapo upe altar ha hyepy inandi.   Espéjo kuéra  reheve, oiporúva kuña kuéra hembiapóva Jotopa Róga rokẽme, Besalel ojapo ñaʼẽ vrónse ipyenda vrónse reheve.   Ijyke nórte gotyo avei omongora 45 métro poyvi inimbo línope, ojepysóva 20 póste rehe oguapýva 20 pyenda vrónse ári. Ityʼãi ha argólla pláta reheve.  Kuarahy reike gotyo omongora 22 métro imédio poyvípe, 10 póste ha 10 pyenda vrónse, tyʼãi ha argólla pláta reheve.  Kuarahy resẽ gotyo omoĩ avei 22 métro imédio poyvi.  Peteĩ korapy rokẽ yképe omoĩ 7 métro poyvi, mbohapy póste ha mbohapy pyenda reheve.  Ha ijyke ambuépe omoĩ avei 7 métro poyvi mbohapy póste ha mbohapy pyenda reheve.  Poyvi Tekoha korapy jere rehegua, inimbo línogui meme.  Póste pyenda kuéra vrónsegui, ityʼãi ha ijargólla kuéra katu plátagui ha umi póste akã ojejahoʼi plátape. Póste kuéra tupao korapy pegua oguerekopa argólla pláta.   Poyvi hovy, poyvi pytãũ ha poyvi pytã inimbo línogui, oĩva korapy rokẽme, oñembojegua ha ipuku 9 métro. Ijyvatekue katu, poyvi kuéra korapýpe guáicha, 2 métro 25 sentímetro avei.  Oguereko irundy póste irundy pyenda vrónse reheve, ityʼãi ha ijargólla kuéra plátagui, ha póste akã nguéra ojejahoʼi plátape.  Mbaʼe hakua kuéra ojekutúva yvýre ha ojeporúva oñemosã haguã tóldo Tekoha pegua ha poyvi korapy pegua, vrónse meme.   Heʼígui Moisés, levíta kuéra  oipapa ita vera kuéra ojeporúva tupao apópe ha paʼi Aarón raʼy Itamar, omyakã jepapa ojejapóva.   Besalel, upéva Urí raʼy ha Hur remineno ha Judá ñemoñaregua, ojapo opa mbaʼe Tupã heʼi vaekue Moiséspe ojejapo haguã.  Oipytyvõ chupe Oholiab Ahisamac raʼy, upéva Dan ñemoñaregua ha ombaʼapo kuaa fiérrore, ojapo kuaa poyvi inimbógui ha ombojegua kuaa poyvi hovy, poyvi pytãũ, poyvi pytã ha poyvi líno.   Tekoha apópe ojeporu óro oñemeʼẽ vaekue Ñandejárape Tekoha peguarã. Upéva ohupyty 965 kílo ha 30 grámo, oñehaʼãva ojeporúvo pohýi raʼãha Tekoha pegua.   Pláta oñembyaty vaekue Israelgua jepapa oiko ramo guare, ohupyty 3.319 kílo ha 525 grámo, oñehaʼãva ojeporúvo pohýi raʼãha Tekoha pegua.  Umi ojepapáva 20 áño ombotýva guive yvatévo, 603.550 tapicha ha peteĩ-teĩ omeʼẽ 5 grámo imédio pláta,  oñehaʼãva ojeporúvo pohýi raʼãha Tekoha pegua.   Oĩ avei 3.300 kílo pláta oñemboyku haguã ha ojejapo haguã Tekoha pyenda kuéra ha poyvi sãingo pyenda. Ko plátape ojejapo 100 pyenda, oguerekóva peteĩ-teĩ 33 kílo.  Upe pláta oñembyaty vaekue reheve Israelgua jepapahápe, Besalel ojapo tyʼãi nguéra póstepe guarã, ombojegua póste akã ha ojapo umi pláta argólla póste kuérape guarã.   Vrónse oñemeʼẽva Ñandejárape ohupyty 2.336 kílo ha 400 grámo,  ha upévape ojejapo pyenda kuéra Tekoha rokẽme guarã, altar vrónse, iparrílla vrónse pyaha joguaha ha tembiporu kuéra altar pegua,  avei pyenda kuéra ha mbaʼe hakua kuéra ojekutúva yvýre ha omongoráva Tekoha korapy ha ojejapo avei pyenda kuéra korapy rokẽme guarã. Ao paʼi kuéra hembiapo haguã Tekohápe ojejapo poyvi hovy, poyvi pytãũ ha poyvi pytãgui. Ojejapo avei ao iporãvéva Aarónpe guarã, Ñandejára heʼi haguéicha Moiséspe.   Ojejapo haguã efod, ojeporu óro, poyvi hovy, poyvi pytãũ, poyvi pytã ha inimbo líno.  Martíllo mbotápe oñemombe óro, upéi oñekytĩ ha ojejapo chugui inimbo oñembojegua haguã poyvi hovy, poyvi pytãũ, poyvi pytã ha poyvi líno.  Ojejapo efod rehe mokõi ijokoha mokõive ijapýpe.  Kuʼa jokuaha ojokóva efod ojejapo upéicha avei: óro, poyvi hovy, poyvi pytãũ, poyvi pytã ha inimbo línope, heʼi haguéicha Ñandejára Moiséspe ojejapo haguã.   Ita jegua kuéra sakã pytã oñemohenda avei guapy ha óro ári ha ojehai hese kuéra 12 Israel raʼy kuéra réra, ojehaiháicha taʼãnga.  Upéi Besalel omoĩ umi mokõi ita jegua efod jokoha ári oiko haguã manduʼa Israel raʼy kuérare, Ñandejára heʼi haguéicha Moiséspe ojejapo haguã.   Vosa jegua paʼi pytiʼágui osãingo haguã, ojejapo avei ojejapo haguéicha efod: óro, poyvi hovy, poyvi pytãũ, poyvi pytã ha inimbo línogui.  Ipukukue ha ipekue ojoja ha oguereko 22 sentímetro.  Ojejahoʼi irundy rysýi ita jeguápe: Hysýi peteĩháme oĩ ita saʼyjuvy, ita saʼyju ha ita vérde.   Hysýi mokõiháme oĩ ita pytã, ita hovy ha ita jajái.   Hysýi mbohapyhápe oĩ ita pytãũ, ita sakã para ha ita sakã pytã rovy.   Hysýi irundyhápe oĩ ita verdevy, ita saʼyju sakã ha ita para vera.   Oñemoĩ 12 ita jegua ha peteĩ-teĩ rehe ojehai peteĩ Israel raʼy réra.  Vosa jeguáre omoĩ hikuái sã óro ojejapóva inimbo órogui ojepokáva ojuehe.  Avei ojapo hikuái mokõi jeguaka óro, oñemboguapy haguã pype ita jegua ha mokõi argólla óro. Omoĩ hikuái umi mokõi argólla órova sã jeguáre, mokõive ijapy yvate guáre,  ha umi sã óro omoĩ argólla kuérare.  Omoĩ umi mokõi sã apy mokõive jeguaka ári ha oñapytĩ efod jokuaháre henonde guio.  Ojapo avei mokõi argólla óro ha omoĩ vosa guýpe mokõive ijapýre opytáva efod ypýpe.  Ojapove mokõi argólla óro ha omoĩ efod jokoha renondépe, iguýpe, oñembovyvyha ypýpe, yvatemive kuʼa jokuahágui.  Upéi ombojoaju sã hovy reheve vosa jegua argólla kuéra ha efod argólla kuéra, ikatu haguã vosa jegua opyta kuʼa jokuaha ári ha ani haguã vosa jegua ojei efódgui, Ñandejára heʼi haguéicha Moiséspe ojapo haguã.   Ahoja efod rehegua ojejapo poyvi hovýgui.  Ikuára oikeha rupi paʼi akã oñemohembeʼy ani haguã osoro.  Ahoja ruguái rembeʼy oñembojegua granadaʼi kuérape, ojejapóva poyvi hovy, poyvi pytãũ, poyvi pytã ha inimbo línogui.  Ojapo avei hikuái oroitégui kampanaʼi kuéra ha ombojeheʼa granadaʼi kuérare omoĩvo ipaʼũ nguérape, ahoja ruguái jerekuévo:  peteĩ kampanaʼi ha peteĩ granadaʼi, kampanaʼi ambue ha granadaʼi ambue, ha upéicha omongorapa peve upe ahoja ruguái, Ñandejára heʼi haguéicha Moiséspe ojapo haguã.   Oipyaha kuaáva ojapo ao puku Aarón ha itaʼýra kuérape guarã,  ojapo avei ao iñakãme guarã imbaʼe jegua reheve ha kasõ mbyky inimbo línogui.  Ombojegua kuʼa jokuaha ojejapóva inimbo líno, poyvi hovy, poyvi pytãũ ha poyvi pytãgui, Ñandejára heʼi haguéicha Moiséspe ojejapo haguã.   Ojapo avei hikuái oroitégui mbaʼe ipéva omongoráva paʼi akã ha ohai hese, ojehaiháicha taʼãnga: “Oñemboykéva Ñandejárape”.  Upéi oñemosã hovy upe mbaʼe ipéva ojejokua haguã paʼi akã rehe guáre, Ñandejára heʼi haguéicha Moiséspe ojejapo haguã.   Upéicha oñemoguahẽ huʼãme Tekoha apo. Israelgua ojapo opa mbaʼe heʼi haguéicha Ñandejára Moiséspe ojejapo haguã.  Omeʼẽ hikuái Moiséspe Tekoha ha hembiporu kuéra: tyʼãi, tábla, yvyra puku, póste ha pyenda kuéra,  ahoja ovecha mácho pirekuégui oñembyape pytãva, tóldo ojejapóva tymba pirekue poravo pyrégui, poyvi sãingo karameguã renondépe guarã,  ñeʼẽ ñomeʼẽ karameguã ha ijyvyra puku, ijurumbotyha,  mesa hembiporu kuéra reheve, mbuja oñekuaveʼẽva Ñandejárape,  mbaʼe rendy pyenda, mbaʼe rendy ha hembiporu kuéra reheve, ñandyry oñemyendy haguã mbaʼe rendy,  altar óro, ñandyry oñembaʼe mboyke haguã Ñandejárape, insiénso ryakuã porã, poyvi sãingo Tekoha rokẽme guarã,  altar vrónse, iparrílla vrónse, ijyvyra puku ha hembiporu kuéra, ñaʼẽ ha ipyenda,  poyvi sãingo oĩva Tekoha kora pýpe, ipóste, ipyenda kuéra, poyvi sãingo oĩva korapy rokẽme, sã nguéra ha mbaʼe hakua oĩva kora pýpe, tembiporu kuéra Tekoha peguápe guarã.  Ao ojejapóva paʼi kuéra hembiapo haguã Tekohápe, ao jegua paʼi Aarónpe guarã ha paʼi ao itaʼýra kuérape guarã.   Israelgua ojapo opa mbaʼe Ñandejára heʼi haguéicha Moiséspe ojejapo haguã,  ha Moisés ohechávo ojapo hague upéicha, ohovasa chupe kuéra. Moisés oñangareko hembireko ru, paʼi Jetró Madián pegua, ovecha kuérare ñúme. Peteĩ ára ogueraha ijovecha kuéra yvy ojeikoʼỹha rupi ha oguata Tupã yvyty Horeb gotyo.  Upépe ojechauka chupe Tupã remimbou  peteĩ tata rendýpe osẽva ñuatĩ mátagui. Moisés ohecha upe ñuatĩ máta hendy ha ndokáiriva.  Upérõ heʼi ijupe: —Aroviaʼỹ haguãicha ko ahecháva hína! Mbaʼéicha rupi piko upe ñuatĩ hendy ha ndokáiri? Tañemboja mandi tahecha upe ojehúva hína.  Tupã ohechávo oñembojaha, ohenói Moiséspe ñuatĩ paʼũgui ha heʼi chupe: —Moisés, nde Moisés! Ha haʼe heʼi: —Rohendu che Jára! Mbaʼépa erese chéve?   Ha Tupã heʼi chupe: —Eipeʼa raẽ nde py rehegua reñemboja mboyve koʼa gotyove. Cháke upe yvy repyrũháme ikarai hína.   Ha upéi heʼi: —Che hína Tupã, nde ru kuéra ypykue omombaʼe guasu vaekue. Che hína Abraham Tupã, Isaac Tupã ha Jacob Tupã. Upérõ Moisés oñomi hova okyhyjégui ohecha ramo guarã Tupãme.   Ha heʼi Tupã: —Ahecha oiko asyha che retãgua kuéra Egíptope. Ahendu ipyahẽha mbaʼe pohýi guýpe. Ahechapaite hembiasa asy.  Péina aguejy aipeʼa haguã Egiptogua poguýgui Israel guápe, upégui araha haguã chupe kuéra peteĩ yvýpe tuicha ha iporãva. Ýicha osyry kamby ha eíra upéva upe yvýpe! Upéva koʼágã cananéo, hitíta, amorréo, ferezéo, hevéo ha jebuséo kuéra retã hína.  Ahendu Israelgua ipyahẽ asy ramo ha ahecha avei Egiptogua ojopy vai ramo hendive kuéra.  Upévare koʼágã romondo. Aipota reho Faraón rendápe renohẽ haguã Egíptogui Israel guápe.   Ha Moisés heʼi Tupãme: —Ha che piko máva aha haguã Faraón rendápe anohẽ Egíptogui Israel guápe?   Ha Tupã heʼi chupe: —Che aĩta ne ndive. Renohẽ rire Egíptogui che retã guápe, opaite peẽ che mombaʼe guasúta kóva ko yvytýpe.  Ha ojekuaáta che romondo hague.   Moisés heʼi Tupãme: —Ágã ahávo añeʼẽ Israelgua ndive, ha haʼe chupe kuéra: “Tupã pende ru ypykue Jára che mbou pene rendápe”,  ha haʼe kuéra oporandu ramo chéve: “Mbaʼéicha héra?”, piko mbaʼe haʼéta?   Tupã heʼi Moiséspe: —Che hína che voi.  Ha eréta Israel guápe: “Che voi”  che mbou pene rendápe.   Tupã heʼive Moiséspe: —Ere avei Israel guápe: “Pende Jára, upe Tupã omombaʼe guasu vaekue pende ru ypykue: Abraham Tupã, Isaac Tupã ha Jacob Tupã, che mbou pene rendápe”. Kóva hína héra, ha upéicha pehenóita chupe opa ára.  Tereho embyaty myakãhára  kuéra Israel guápe ha ere chupe kuéra: “Ñandejára, upe Tupã omombaʼe guasu vaekue pende ru ypykue, ojechauka chéve. Ñandejára, upe Tupã omombaʼe guasu vaekue Abraham, Isaac ha Jacob heʼika peẽme: Pohecha porã ha ahecha mbaʼéichapa pende rereko asy Egiptogua.  Poguenohẽta upégui pogueraha haguã peteĩ yvýpe ýicha osyryhápe kamby ha eíra. Upe yvy koʼágã cananéo, hitíta, amorréo, ferezéo, hevéo ha jebuséo kuéra retã hína.  Myakãhára kuéra ohendúta ne ñeʼẽ ha hendive kuéra rehóta Egipto ruvicha guasu rendápe ha eréta chupe: ‘Tupã, ore hebréova Jára, ojechauka oréve, ha koʼágã heʼika ndéve oipotaha roho yvy ojeikoʼỹháme, mbohapy ára rape pukukue, romymbajuka  haguã chupe upépe.’  Aikuaáma ndoheja moʼãiha peho, ndahaʼéi ramo mbaretépe.  Upérõ ainupã pochýta Egipto retãme ha ajapóta mbaʼe hechapyrã ijapytépe kuéra. Upéi ohejáta pesẽ upégui.  Che upéicha aipotágui, umi Egiptogua ipyʼa porãta pene ndive ha upéicha pesẽvo upégui peẽ napesẽ moʼãi po nandi.  Kuña nguéra tojerure hóga ykére guápe térã hóga guápe mbaʼe repyeta, pláta, óro ha ao kuéra pemonde haguã pene mitã nguéra. Upéicha pehejáta umi Egipto guápe mbaʼeveʼỹre.” Ñandejára oñeʼẽ Moiséspe,  ha heʼi chupe: —Ára peteĩha, mes peteĩháme, emohenda Tekoha Jotopa Róga pegua  Emoĩ mymbahapy altar  Tekoha Jotopa Róga pegua rokẽme.  Upéi emoĩ ñaʼẽ Jotopa Róga ha altar paʼũme ha emyenyhẽ ýgui.  Tekoha jerére ejapo korapy ha emoĩ poyvi sãingo korapy rokẽme.   ha Aarón tomonde ijao jegua. Upéi eñohẽ iñakãre ñandyry remoingo haguã chupe paʼi ramo.  Upéi itaʼýra kuéra tomonde ijao puku,  ha eñohẽ ñandyry iñakãre rejapo haguéicha Aarón rehe, oiko haguã chugui kuéra paʼi. Reñohẽvo ñandyry iñakãre, oñemoingóma paʼi ramo opa árape guarã.   Moisés ojapo opa mbaʼe, Ñandejára heʼi haguéicha chupe.  Upéicha, oñepyrũvo áño mokõiha oñesẽ hague Egíptogui, ára peteĩha, mes peteĩháme, oñemopuʼã Tekoha  Moisés omohenda Tekoha ha omoĩ ipyenda kuéra, omohenda tábla kuéra, omoĩ yvyra puku kuéra, omopuʼã póste kuéra,  oipyso ahoja kuéra Tekoha ári ha omoĩ hiʼári tóldo kuéra, Ñandejára heʼi haguéicha chupe.  Upéi omoĩ mesa Jotopa Róga rye pýpe, Tekoha yke nórte gotyo, poyvi sãingo renondépe  Mesa ári omoĩ mbuja oñekuaveʼẽva Ñandejárape, Ñandejára heʼi haguéicha chupe.   Jotopa Rógape omoĩ avei mbaʼe rendy pyenda, mesa rovái, Tekoha yke yvy gotyo,  ha omoĩ mbaʼe rendy kuéra Ñandejára renondépe haʼe heʼi haguéicha chupe.   Altar óro omoĩ avei Jotopa Rógape poyvi sãingo renondépe,  ha ohapy insiénso ryakuã porã, Ñandejára heʼi haguéicha chupe.   Upéi Moisés omoĩ poyvi sãingo Tekoha rokẽme.  Omoĩ mymbahapy altar Tekoha Jotopa Róga pegua rokẽme ha ohapy upépe mymba ha mbaʼe remitỹ nguéra mbaʼe kuaveʼẽ ramo, Ñandejára heʼi haguéicha chupe.   Omoĩ ñaʼẽ Jotopa Róga rokẽ ha altar paʼũme ha omyenyhẽ ýgui, paʼi kuéra oñemopotĩ haguã.  Upégui oguenohẽ jepi y Moisés, Aarón ha itaʼýra kuéra, ojepohéi ha ojepyhéi haguã.  Upéva haʼe kuéra ojapo jepi oikévo Jotopa Rógape ha oñembojávo altar rehe, Ñandejára heʼi haguéicha Moiséspe.   Ipahápe Moisés omongorapy Tekoha ha omoĩ poyvi sãingo korapy rokẽme. Moisés omoguahẽvo huʼãme hembiapo,  arai ojahoʼi Jotopa Róga ha Ñandejára reko mimbipa  omyenyhẽ Tekoha.  Moisés ndaikatúi oike Jotopa Rógape, arai oguapýgui hiʼári ha Ñandejára reko mimbipa omyenyhẽgui Tekoha.   Arai opuʼã ramo Tekoha árigui, Israelgua omopuʼã hekoha oho haguã hapére.  Upe arai nopuʼãi ramo katu, haʼe kuéra avei nomopuʼãi hekoha; ohaʼarõnte uvei opuʼã meve arai.  Israelgua oguata aja pukukue, Ñandejára arai oĩ Tekoha ári arakue, pyharekue katu oĩ hiʼári tata. Ha Moisés heʼi upéicha Tupãme: —Israelgua nda che reroviái ha nohenduséi ramo upe che haʼéva, mbaʼe ajapóta? Ha mbaʼe haʼéta heʼi ramo chéve: “Oiméne ndojehechaukái raʼe ndéve Tupã”?   Upérõ Tupã heʼi chupe: —Mbaʼépa upe nde pópe rerekóva? Ha haʼe heʼi: —Yvyra jekoha.   Upérõ Tupã heʼi chupe: —Eity yvýpe. Ojapo upéicha ha upe yvyrágui oiko mbói. Tuicha oñemondýi Moisés.  Ha Tupã heʼi chupe: —Eipyhy huguáigui. Ojapo upéicha ha oiko jey chugui yvyra.   —Ejapo upéva ha ogueroviáta che, Tupã, itúva kuéra Abraham, Isaac ha Jacob Tupã, ndéve ajechauka hague.  Tupã heʼive: —Emoinge nde po nde ao ryépe. Ojapo upéicha ha oguenohẽvo, aramirõicha imorotĩmba kuru vaígui.  Ha heʼi chupe: —Emoinge jey. Omoinge jey, ha oguenohẽvo hesãi jey.  Upérõ Tupã heʼi chupe:   —Na nde reroviái ha nohenduséi ramo ne ñeʼẽ rejapo rire upe hechapyrã tenonde guare, ikatu mbaʼe nde rerovia upe mokõiha rejapo rire. Ndogueroviaséi ramo gueteri, ehupi nde po pytépe y Nilo pegua. Reñohẽ jeývo, oikóta upe ýgui tuguy.   Upérõ Moisés heʼi Tupãme: Chéko che Jára na ñeʼẽ kuaái vaekue voi ha reñeʼẽ rire chéve, upéicha jeýnte avei. Che mbegue ha che kũ atã añeʼẽ haguã.   Ha Ñandejára heʼi chupe: —Mávapa omeʼẽ yvypórape ijuru? Máva ojapo upe iñeʼẽngúva, upe ohenduʼỹva, upe ohechaʼỹva térã ohechávape? Nda chéipa hína pende Jára?  Tereho katu. Che roipytyvõta reñeʼẽ haguã. Che haʼéta ndéve upe ere vaerã.   Ha Moisés heʼi jey chupe: —Emondóntena che rekovia ambuépe.   Upérõ Tupã ipochýma ha heʼi chupe: —Toho upéicha ramo ne ndive nde rykeʼy Aarón. Upéva levíta ha hembypa chupe upe heʼi vaerã. Osẽ hína ágã ne ruguãtĩvo, ha ipyʼa rorýta nde rechávo.  Ere chupe upe heʼi vaerã. Peñeʼẽ vove che aiméta pene ndive. Haʼéta peẽme mbaʼépa pejapo vaerã.  Haʼéta nde juru ha ndéta Tupã chupe guarã.  Eraha upe yvyra jekoha ha eiporu rejapo haguã mbaʼe hechapyrã.   Ha Moisés oho hembireko ru Jetró rendápe ha heʼi chupe: —Ahase jey Egíptope. Ahechase oikove gueteripa che génte. Ha Jetró heʼi chupe: —Tereho katu ha toho porã ndéve.   Tupã avei heʼi Moiséspe upe Madiánpe: —Omanóma nde jukase vaekue. Tereho jey Egíptope.   Upérõ Moisés ohupi hymba vúrro ári hembireko ha itaʼýra kuéra ha oho Egíptope. Ha ogueraha yvyra jekoha.  Ñandejára heʼi upérõ Moiséspe: —Reguahẽ rire Egíptope, eñemboja Faraón rendápe ha ejapo henondépe umi mbaʼe hechapyrã, aheja vaekue nde pópe rejapo haguã. Ahejátante chupe oñembopyʼa hatã ha ndohejase moʼãi osẽ upégui che retãgua.  Upérõ eréta Faraónpe: “Tupã heʼika ndéve upéicha: Israel hína che raʼy ypykue.  Aipota repoi chugui oho haguã che mombaʼe guasu. Nderejaposéi ramo, che voi ajukáta nde raʼy ypykuépe.”   Moisés opyta haguépe pyhare, osẽ chupe Tupã ha ojukase moʼã chupe.  Upérõ Séfora oapiʼo imembýpe ikyse itápe ha omona iména pýre upe tuguy oĩva imemby apía pirekuére. Upérõ heʼi: “Nde hína koʼágã che ména tuguy.”  Upérõ Tupã opoi Moisésgui. Hembireko heʼi Moisés rehe “che ména tuguy”, oapiʼo haguére imembýpe.   Upérõ Tupã heʼi Aarónpe: —Tereho yvy ojeikoʼỹháme Moisés ruguãitĩvo. Oho ha ojuhu chupe Tupã yvytýpe ha oñañuã.  Ha Moisés omombeʼu Aarónpe maerãpa Tupã ombou chupe ha opa umi mbaʼe hechapyrã haʼe ojapouka vaekue chupe.  Oho oñondive ombyaty myakãhára  kuéra Israel guápe.  Aarón omombeʼu umi mbaʼe Tupã heʼi vaekue Moiséspe. Ha Moisés ojapo henondépe kuéra imbaʼe hechapyrã.  Upéicha oguerovia umi Israelgua, ha ohendu rire Ñandejára imanduʼa hague Israelguáre ha ohecha hague hembiasa asy, oñesũ hikuái ha omombaʼe guasu chupe. Upe rire oho Moisés Aarón ndive Faraón rendápe ha heʼi chupe: —Tupã Israel Jára heʼika ndéve: Israelgua hína che retãgua ha aipota repoi chugui toho ojeikoʼỹháme ombyarete haguã chéve.   Faraón heʼi chupe: —Máva piko upéva ajapo haguã haʼe heʼíva? Ndaikuaái chupe ha ndapoi moʼãi Israel guágui.   Haʼe kuéra heʼi chupe: —Tupã ojechauka oréve kuri. Upévare rohóta ojeikoʼỹháme mbohapy ára rape pukukue ha upépe romymbajukáta  Tupã ore Járape, ani iñasãi mbaʼasy ore apytépe térã rojejukapa ñorãirõme.   Egipto ruvicha guasu katu heʼi chupe kuéra: —Pehendu porãke Moisés ha nde Aarón: Ndaipotái peiko pemoateʼỹmba umi ombaʼapóvape. Tapeho jeýke pembaʼapo.   Heʼi avei Faraón: —Hetavéma hína Israelgua ore Egipto guágui, ha peju koʼágã pepoikase hembiapógui pene retã guápe.   Upe árape voi Faraón ombyaty tendota ha uru kuérape,  ha heʼi chupe kuéra: —Adóve apohápe ani pemeʼẽ upe kapiʼi oñekotevẽva. Toho haʼe kuéra voi toheka ikapiʼirã.  Umi tendota ha uru kuéra osẽ rire Faraón rendágui, heʼi umi ombaʼapóvape: —Faraón heʼika: “Noñemeʼẽ moʼãvéi peẽme kapiʼi.  Tapeho peẽ voi peheka ha upe adóve pejapo vaerã retakue noñemboguejy moʼãi.”   Umi ombaʼapóva adóve apópe isarambipa upe tetãpy rehe kapiʼi rekávo.  Umi uru oiko hapykuéri heʼívo: —Opa upe adóve pejapo vaekue oĩ ramo guare kapiʼi, pejapo vaerã avei koʼágã.   Uru kuéra oinupã umi tendota Israel guápe omombaʼapóva hapicha kuérape, ha heʼi chupe kuéra: —Mbaʼére ndoikói kuehe ha ko árape opa upe adóve oiko vaerã moʼã?   Umi tendota Israelgua oho oñondive Faraón rendápe ha heʼi chupe: —Mbaʼére upéicha ore rereko?  Kapiʼi noñemeʼẽvéi oréve ha upéi ojeʼe: “Pejapo adóve”. Ha roñenupã rei.   Faraón heʼi chupe kuéra: —Pene ateʼỹséma ha peje peikóvo: “Rohóta romymbajuka ore Járape.”  Tapeho jeýke pembaʼapo. Nameʼẽka moʼãvéi peẽme kapiʼi. Adóve retakue pejapo vaerã katu namboguejy moʼãi.   Umi tendota Israelgua, vaípe ojecha ohendúvo adóve retakue ndoguejy moʼãiha.  Faraón rendágui osẽvo, Aarón ha Moisés ohaʼarõ upépe chupe kuéra.  Umi tendota heʼi: —Ñandejára tohecha upe pejapo vaekue ha ta pene nupã pemoĩ haguére kyse puku Faraón ha hembiguái kuéra pópe ore juka haguã.   Upérõ Moisés heʼi Ñandejárape: —Che Jára, mbaʼére piko rereko asy ne retã guápe? Maerã piko che mbou raʼe?  Aha ypy guive Faraón rendápe ha haʼe chupe upe ereka vaekue, haʼe oñepyrũ ojopy eteve ne retãgua ndive, ha nderejapói mbaʼeve reipeʼa haguã ipoguýgui chupe kuéra. Tupã heʼi Moiséspe: —Rehecháta ágã mbaʼépa ajapo Faraón rehe. Hendive ajopýta opoi peve upe che retã guágui. Amo ipahápe haʼete voi ojerure asýta Israelgua kuéra osẽ haguã.   Upérõ Tupã Moiséspe heʼi: —Che hína Tupã.  Ha che ajechauka Abraham, Isaac ha Jacóbpe “Tupã ipuʼaka mbaretéva” ramo.  Ha ndajechaukái vaekue chupe kuéra che réra “Jave” rupi.   Ha che chupe kuéra ameʼẽ avei che ñeʼẽ upérõ yvy Canaán che chupe kuéra ameʼẽtaha. Upéva upe yvýpe oiko vaekue haʼe kuéra hína mombyrygua ramo.  Koʼágã katu ahendu rire ipyahẽ Israel Egipto poguýpe, che manduʼa upe che ñeʼẽre.  Upévare aipota ere Israélpe: “Che hína Tupã ha che poipeʼáta tembiapo pohýi, tembiguái reko Egipto peguágui. Che poguenohẽta upégui. Che hendive kuéra ajopypaitéta opoi peve pende hegui kuéra.  Peẽ kuérata hína umi che retãgua. Chéta katu hína upe pene Tupã. Egiptogua poguýgui poguenohẽta che.  Ha che pomoingéta upéva upe yvýpe haʼe vaekue ameʼẽtaha Abraham, Isaac ha Jacóbpe ha iñemoñarépe. Ha che ameʼẽta upe yvy peẽme pene mbaʼerã. Che hína Tupã.”   Ha Moisés heʼi koʼã mbaʼe umi Israel guápe. Haʼe kuéra katu nohenduse véima iñeʼẽ, ndoikuaase véima voi mbaʼeve. Ipyʼaropáma Moisés ha Aarón ndive, ojopy etevégui hendive kuéra koʼágã Faraón.  Upérõ Moisés Tupãme heʼi: —Israelgua kuéra jepe che ñeʼẽ nohendusevéi, ha piko nde ágã reimoʼã reína che rendutaha upe Faraón? Ha hiʼarive reikuaa porã, na ñeʼẽ kuaái voi hína che.   Tupã nopenái upe Moisés ñeʼẽre ha heʼi chupe ha upe Aarónpe: —Tapeho jey Faraón rendápe ha peje chupe che aipotaha Egíptogui osẽ Israelgua kuéra.   Itúva guio koʼãva vaekue umi hogagua: Rubén upe Jacob raʼy tenonde guare. Rubén raʼy kuéra: Hanoc, Falú, Hesrón, Carmí. Ha umíva hína Rubén rogagua.   Simeón raʼy kuéra: Jemuel, Jamín, Óhad, Jaquín, Sóhar ha Saúl. Saúl kuña Canaangua memby vaekue. Ha umíva Simeón rogagua.   Leví raʼy kuéra: Guersón, Quehat ha Merarí. Leví oikove 137 áño.  Guersón raʼy: Libní ha Simí.  Quehat raʼy kuéra: Amram, Ishar, Hebrón ha Uziel. Quehat oikove 133 áño.  Merarí raʼy kuéra: Mahli ha Musí.   Amram omenda itia Jocabed rehe. Chugui itaʼýra Aarón ha Moisés. Amram oikove 137 áño.   Ishar raʼy kuéra: Coré, Néfeg ha Zicrí.   Uziel raʼy kuéra: Misael, Elsafán ha Sitrí.   Aarón omenda Eliseba rehe. Upéva Aminadab rajy ha Nahasón reindy. Chugui itaʼýra: Nadab, Abihú, Eleazar ha Itamar.   Coré raʼy kuéra: Asir, Elcaná ha Abiasaf. Umíva Coré rogagua.   Aarón raʼy Eleazar omenda Futiel rajýre, ha itaʼýra chugui Finees. Umíva levíta kuéra ru ypykue.   Moisés ha Aarón koʼãva hína umi kuimbaʼe Ñandejára oiporavóva oipeʼa haguã Egipto poguýgui Israelgua kuérape. Ha oguenohẽ haguã chupe kuéra ojoykére kuéra upe oñesẽháicha ñorãirõháme.  Haʼe kuéra avei umi oñeʼẽ vaekue Egipto ruvicha Faraón ndive oguenohẽ haguã Israelgua kuérape upe tetãgui.   Upe ára Ñandejára oñeʼẽ hague Moisés ndive Egíptope,  heʼi chupe: —Che hína opa mbaʼe Jára. Eréta Egipto ruvicha Faraónpe haʼéva guive ndéve.   Moisés heʼi chupe: —Che niko na ñeʼẽ kuaái. Mbaʼéicha piko che rendúta Faraón? Ñandejára heʼi Moiséspe: —Rohejáta reiko che rendaguépe tupã ramo Faraón renondépe ha nde rykeʼy Aarón toñeʼẽ nde rekovia.  Nde ere chupe upe haʼéva ndéve, ha haʼe teʼi upéva Faraónpe, opoi haguã Israel guágui.  Che katu ahejáta Faraón oñemohatã opoiseʼỹ haguã chugui kuéra ha ambohetáta Egíptope mbaʼe rechapyrã.   Haʼe nohenduse moʼãi ne ñeʼẽ, che katu ainupã pochýta Egipto guápe ha anohẽta upégui che ñorãirõha kuéra, che retãgua Israel.  Oikuaáta hína umi Egiptogua cheha opa mbaʼe Jára, ainupã pochy ramo chupe kuéra ha anohẽvo ipoguýgui Israel guápe.   Moisés ha Aarón ojapo Ñandejára heʼi haguéicha.  Moisés oguereko 80 áño ha Aarón 83, oñeʼẽ ramo guare hikuái Faraónpe.   Ñandejára heʼi Moisés ha Aarónpe:   —Faraón heʼi ramo pejapo haguã mbaʼe rechapyrã, ere Aarónpe: “Eity yvýpe Faraón renondépe upe yvyra jekoha ha oikóta chugui mbói”.   Moisés ha Aarón oho Faraón rendápe ha ojapo Ñandejára heʼi haguéicha chupe kuéra. Aarón oity upe yvyra Faraón ha hembiguái kuéra renondépe ha oiko chugui mbói.  Faraón ohenoika karai arandu ha paje apoha Egipto guápe. Haʼe kuéra ojapo avei upéva.  Oity yvýpe yvyra oguerúva ha oiko avei umívagui mbói. Upe mbói Aarón mbaʼéva katu hoʼu umi mbói paje apoha mbaʼéva.  Faraón katu oñembopyʼa hatã ha nohenduséi Moisés ha Aarón ñeʼẽ, Ñandejára heʼi haguéicha.   Upérõ Ñandejára heʼi Moiséspe: —Faraón ipyʼa hatã ha ndopoiséi che retã guágui.  Tereho hendápe pyhareve, haʼe ohóvo y rembeʼýpe. Eraha yvyra jekoha oiko haguégui mbói,  ha ere chupe: “Tupã, ore hebréo Jára, che mbou ne rendápe ha heʼika ndéve: ‘Aipota repoi che retã guágui oho haguã che mombaʼe guasu yvy ojeikoʼỹháme. Koʼágã peve nderejaposéi haʼe heʼíva.’  Upévare heʼika ndéve: ‘Reikuaáta hína cheha opa mbaʼe Jára.’ Kóva ko yvyrápe ainupãta y Nilo pegua ha oikóta chugui tuguy.   Umi pira kuéra y Nilo pegua omanombáta ha hiʼy ine etereíta. Umi Egipto guápe ombojeguarúta ha ndaikatu moʼãi hoyʼu chugui.”   Ha heʼi Moiséspe: —Ere Aarónpe tohupi yvatévo upe yvyra ha toipyso umi y Egipto pegua, hiʼy syry, hiʼy noʼõ, ha opa y renda ári. Oikóta chugui kuéra tuguy. Oĩta tuguy opa rupi Egipto pýre, umi ñaʼẽ yvyra ha kambuchi kuérape jepe.   Moisés ha Aarón ojapo Ñandejára heʼíva: Aarón oinupã upe yvyrápe y Nilo pegua, Faraón ha hembiguái kuéra renondépe. Upe ramo upe ýgui oiko tuguy.  Pira Nilo pegua omanomba, inevu hiʼy ha umi Egiptogua ndaikatúi hoyʼu chugui. Egipto tuichakue oĩ tuguy.  Paje apoha Egipto pegua katu oiporu imbaʼe kuaa ha ojapo avei upe mbaʼe upéva. Upérõ Faraón oñembopyʼa hatã ha nohendúi Aarónpe, Ñandejára heʼi haguéicha.  Faraón oho jey hógape ha ndojepyʼapýi mbaʼevére.  Umi Egiptogua katu ojoʼo vaerã Nilo jerekuévo y rekávo hoyʼu haguã.  Upéicha ohasa 7 ára Ñandejára oinupã rire y Nilo pegua.   Ñandejára heʼi Moiséspe: —Ere Aarónpe tohupi yvyra jekoha ha toipyso umi y, ysyry ha y noʼõ ári. Tosẽ chugui kuéra juʼi Egipto pýre.   Aarón oipyso ipo Egipto pegua y ári ha osẽ heta eterei juʼi ojahoʼíva Egipto tuichakue.  Paje apoha kuéra katu ojapo avei upéva oiporúvo imbaʼe kuaa, ha ogueru Egiptopy rehe juʼi.   Faraón ohenoika Moisés ha Aarónpe ha heʼi chupe kuéra: —Pejerure pende Járape toipeʼa juʼi che retãgui ha apoíta hetã guágui oikuaveʼẽ haguã chupe mymbajuka.    Moisés heʼi Faraónpe: —Arakaʼépa añemboʼéta che Járape nde, ne rembiguái ha ne retã guáre, osẽ haguã juʼi nde rógagui ha opyta haguã y Nílopente?   Haʼe heʼi: —Koʼẽ ramo. Heʼi Moisés: —Oikóta rejerureháicha, reikuaa haguã ndaiporiha avave Tupã ore Járaichagua.  Opáta juʼi nde rógape, ne rembiguái ha ne retãgua rógape. Juʼi oĩta y Nílopente.   Moisés ha Aarón osẽ Faraón rógagui. Moisés oñemboʼe Ñandejárape ojei haguã juʼi Faraóngui,  ha Ñandejára ojapo haʼe ojerure haguéicha. Omanomba juʼi kuéra óga, korapy ha ñu rupi.  Umi Egiptogua ombyaty opa rupi aty guasúpe umi juʼi reʼõngue ha inevu chugui kuéra upe tetã.  Faraón katu ohechávo ivaíva opa hague oñembopyʼa hatã jey ha ndojapói upe heʼi vaekue, heʼi haguéicha Ñandejára.   Ñandejára heʼi Moiséspe: —Ere Aarónpe toinupã yvyra jekohápe yvy tĩmbo ha oikóta chugui ñatiʼũ ovevéva opa rupi Egipto pýre.   Upéicha ojapo hikuái: Aarón oinupã yvyra jekohápe yvy tĩmbo ha oiko chugui ñatiʼũ oisuʼúva yvypóra ha mymba kuérape. Opa rupi Egiptopy rehe oiko yvy timbógui ñatiʼũ.  Paje apoha kuéra ojapose moʼã avei upéva oiporúvo imbaʼe kuaa ha nosẽi chupe kuéra. Upe aja ñatiʼũ nguéra oisuʼu yvypóra ha mymba kuérape.  Upérõ paje apoha kuéra heʼi Faraónpe: —Tupã oiporu hína koʼápe ipyapy mbarete! Faraón katu ndoikuaaséi mbaʼeve ha oñembopyʼa hatã jey, heʼi haguéicha Ñandejára   Ñandejára heʼi Moiséspe: —Epuʼã koʼẽ mboyve, tereho Faraón rendápe ohokuévo y rembeʼýpe ha ere chupe: “Heʼika ndéve opa mbaʼe Jára: ‘Epoi che retã guágui, toho che mombaʼe guasu.  Nderepoiséi ramo, amyenyhẽta ne retã mbutúgui ojepoítava nde, ne rembiguái, ne retãgua ha nde róga kuéra ári. Egiptogua róga ha ijyvy kuéra henyhẽta mbutúgui.  Gosénpe katu, oĩháme che retãgua, ndaipóri moʼãi mbutu, reikuaa haguã che, opa mbaʼe Jára, aĩha ko tetãme.  Nambojoja moʼãi che retãgua ne retãgua ndive. Kóva ojehúta koʼẽ ramo.’”   Upéicha ojapo Ñandejára ha heta eterei mbutu ojepoi Faraón, hembiguái ha Egiptogua ári, oikévo hóga kuérape opa rupi Egipto pýre. Mbutueta ombyaipaite upe tetã.  Upérõ Faraón ohenói Moisés ha Aarónpe ha heʼi chupe kuéra: —Tapeho pemymbajuka pene Tupãme. Anínte pesẽ Egíptogui.   Moisés heʼi chupe: —Upéva ndaikatúi. Mymbajuka roikuaveʼẽva Tupã ore Járape ombopochýta Egipto guápe ha ore jukáta itápe.   Rohóta yvy ojeikoʼỹháme mbohapy ára pukukue ha upépe roikuaveʼẽta mymbajuka Tupã ore Járape. Haʼe heʼi haguéicha rojapóta.   Faraón heʼi Moiséspe: —Ahejáta peho peikuaveʼẽ mymbajuka Tupã pende Járape, anínte mombyry eterei. Peñemboʼe che rehe.   Moisés heʼi chupe: —Asẽ vove añemboʼéta che Járape ha koʼẽ ramo mbutu kuéra ojeíta nde hegui, ne rembiguái ha ne retã guágui. Anive ore mbotavy ha ore rape joko rosẽvo roikuaveʼẽ mymbajuka ore Járape.   Moisés osẽ Faraón rógagui ha oñemboʼe Ñandejárape.  Ñandejára ojapo Moisés ojeruréva ha oipeʼapa umi mbutu Faraón, hembiguái ha hetã guágui.  Faraón katu oñembopyʼa hatã jey ha ndopoíri Israel guágui. Tupã heʼi Moiséspe: —Tereho Faraón rendápe ha ere chupe: “Upéicha heʼi Tupã, ore hebréo Jára: ‘Epoi che retã guágui, toho che mombaʼe guasu.  Nderepoiséi ramo ha akóinte rejoko ramo chupe kuéra,  ore Jára oinupã pochýta ne rymba kuéra ñumegua: nde kavaju, vúrro, kaméllo, vaka ha ovecha kuéra. Mbaʼasy omyasãita ijapytépe kuéra ha omanombáta.  Israelgua mbaʼéva katu nomano moʼãi.  Tupã heʼi koʼẽ ramo oikotaha upéva opa rupi Egipto pýre.’”   Upe ára ambuépe Ñandejára ojapo upe heʼi vaekue ha Egiptogua rymba oĩ haguéicha omanomba. Israelgua mbaʼéva katu peteĩnte jepe nomanói.  Faraón oporanduka umi mymba omanóva rehe ha ojeʼe chupe Israelgua mbaʼéva nomanói hague. Faraón katu ndoikuaaséi mbaʼeve ha ndopoíri Israel guágui.   Ñandejára heʼi Moisés ha Aarónpe: —Peraha tanimbu tatakuágui pende po renyhẽ ha Moisés tomosarambi yvate gotyo Faraón renondépe.  Oikóta chugui yvy tĩmbo pererĩ Egipto ári ha omonguru vaipáta opavavépe, ha mymba kuérape Egipto tuichakue.   Ogueraha hikuái tanimbu tatakuágui ha oñemoĩvo Faraón renondépe, Moisés omombo yvatévo. Upérõ yvypóra ha mymba kuéra henyhẽ kuru ipeupávagui.   Paje apoha kuéra jepe ndaikatúi opyta Moisés renondépe ikurupágui avei.  Ñandejára katu ombopyʼa hatã Faraónpe ha nohendúi chupe kuéra, haʼe heʼi haguéicha Moiséspe.   Ñandejára heʼi Moiséspe: —Epuʼã koʼẽ mboyve, tereho Faraón rendápe ha ere chupe: “Heʼika ndéve Tupã, ore hebréo Jára: Epoi che retã guágui, toho che mombaʼe guasu.  Koʼágã amboútama nde, ne rembiguái ha ne retãgua ári opaichagua jejopy vai, reikuaa haguã ndaiporiha cheichagua yvy ári.  Aiporu rire che pyapy mbarete ha poinupã amyasãivo mbaʼasy pende apytépe, ndojekuaavéi vaerã moʼã pende rapykuere ko yvy ári.  Roheja reikove koʼágã peve ahechauka haguã ndéve upe che ikatúva ajapo, ha oñemombaʼe guasu haguã che réra yvy jerekuévo.   Nde katu rejoko hína che retã guápe ha ndereipotái osẽ.  Upévare koʼẽ ramo amongýta amandáu ipohýi etereíva hoʼaʼỹ haguéicha arakaʼeve Egíptope oiko ypy guive koʼagãite peve.  Ndereipotái ramo omanomba ne rymba kuéra emoingeka óga guýpe. Upe amandáu ojukáta oĩva guive ñúme tahaʼe mymba, tahaʼe yvypóra, noñemoʼãi ramo chugui.”   Umi Faraón rembiguái oguerovia vaekue Ñandejára ñeʼẽ, ogueraha óga guýpe hembiguái ha hymba kuéra.  Umi ndoikuaaséi vaekue mbaʼeve oheja ñúme hembiguái ha hymba kuéra.  Ñandejára heʼi Moiséspe: —Eipyso nde po yvatévo ha toʼa amandáu Egíptope yvypóra, mymba ha opa yvyra máta ñúme oĩvare.   Moisés oipyso yvatévo upe yvyra jekoha oguerekóva ipópe ha Tupã ombou ára sunu ha amandáu. Hoʼa upe ára tiri ha Ñandejára omongy amandáu Egipto ári.  Amandáu ha ára tiri  hoʼa mbarete eterei, hoʼaʼỹ haguéicha arakaʼeve Egipto ári.  Ha ohundi oĩva guive Egíptope: ojuka opavavépe ha mymba kuéra ñúme oĩva, omyanguʼi kapiʼi ha omopẽ yvyra máta oĩva guive.  Gosénpe añoite, oĩháme Israelgua, ndoʼái amandáu.  Faraón ohenoika Moisés ha Aarónpe ha heʼi chupe kuéra: —Koʼágã amombeʼúta mante che angaipa. Pende Jára hína upe heko jojáva, che ha umi che retãgua katu ore reko aña.  Pejerure Tupãme topi ára sunu ha topa amandáu ha apoíta pende hegui. Natekotevẽ moʼãi pepyta areve koʼápe.   Moisés heʼi chupe: —Ko távagui asẽvo aipysóta che Jára gotyo che po: ára sunu opíta, opáta amandáu, reikuaa haguã ko yvy che Jára mbaʼeha.  Aikuaa porã jepe, nde ha ne rembiguái kuéra ndapekyhyjeiha gueteri Tupã che Járagui.  Oñehundi líno ha seváda: seváda hiʼáma ha líno ipotýmagui.  Trígo ha senténope katu ndojehúi mbaʼeve: umíva hoky kurive.   Osẽvo Faraón rendágui, Moisés oipyso ipo Tupã gotyo. Opi upe ára sunu ha amandáu ha ndokyvéi yvy ári.  Faraón ohechávo ohasa hague ivaíva, oñembopyʼa hatã jey, ha hembiguái kuéra hendive.  Ndopoíri Israel guágui, Ñandejára heʼi haguéicha Moisés rupi. Upe rire, umi tekove ipepóva akã ári, ahecha peteĩ haʼetéva mburuvicha guasu guapyha, ita hovy guigua vaicha.   Ha tupã heʼi pe kuimbaʼe ao líno oñemondévape: “Eike pe rruéda paʼũme, umi tekove ipepóva guýpe, ha eipyhy nde pópe tatapỹi hendýva, umi tekove ipepóva paʼũme oĩvagui, ha emyasãi táva guasu ári”. Ha ahecha mbaʼéichapa upe kuimbaʼe oike.  Upete jave, umi tekove ipepóva oĩ hína tupao akatu gotyo yvytu, ha arai omyenyhẽ pe tupao korapy.  Upe jave Ñandejára mimbipa opuʼã umi tekove ipepóva árigui ha oho tupao rokẽ gotyo ha pe arai omyenyhẽ tupao ha tupao rogaguy katu omomimbipa Ñandejára pokatu.   Ayvu ojapóva umi tekove pepo oñehendu oka peve. Haʼete ku Tupã ipuʼakapáva oñeʼẽva hína.  Upévo Ñandejára heʼi pe kuimbaʼe ijao línovape ohupi haguã tata pe kárro guýgui, umi tekove ipepóva oĩháme. Upe kuimbaʼe oho ha oñemoĩ peteĩ rruéda ykére.  Peteĩ umi tekove ipepóva oipyso ipo, ohupi pe tata iguy pegua ha omoĩ pe kuimbaʼe ijao línova pópe, ha haʼe ogueraha ha oho.  Upérõ ojekuaa tekove ipepóva pepo guýpe peteĩ mbaʼe ojoguáva yvypóra pópe.  Umi tekove ipepóva ypýpe ahecha irundy rruéda, peteĩ-teĩva ypýpe. Umi rruéda overa haʼete ita saʼyju sakã.  Umi irundy rruéda, peteĩcha, ha haʼete oĩva ojopype.  Umi tekove ipepóva oho vove oimeha gotyo, oñemomýi oñondivepa tekotevẽʼỹre ojere.  Hete, ijatukupe, ipo ha ipepo kuéra omimbipa opa rupi,  upéicha avei umi irundy rruéda.  Ahendu, umi rruéda oñemboheraha avei kárro.   Umi tekove ipepóva hova irundy: peteĩha tóro rova, mokõiha kuimbaʼe rova, mbohapyha león rova ha pe irundyha taguato guasu rova.   Koʼã tekove ipepóva hína umi ahecha vaekue ysyry Quebar  rembeʼýpe. Umi tekove ipepóva opuʼã yvate,  ha haʼe kuéra oho ramo, oho avei umi rruéda ijykére kuéra ha oipyso ramo ipepo oveve haguã, umi rruéda ndojeíri chugui kuéra,  opytárõ, opyta avei ha ovevérõ, oveve avei, haʼégui hese kueragua voi.   Upévo Ñandejára reko mimbipa oho tupao árigui ha oñemoĩ umi tekove ipepóva ári.  Umíva ohupi ipepo ha oheja yvy. Ha ahecha mbaʼéichapa opuʼã umi rruéda reheve ha opyta hikuái tupao rokẽ kuarahy resẽvo guápe. Tupã Israel Jára reko mimbipa oĩ hiʼári kuéra.  Haʼe kuéra hína umi che ahecha vaekue, Tupã Israel Jára guýpe, ysyry Quebar rembeʼýpe. Ha upépe ahecha kuaa mbaʼépa haʼe kuéra.  Maymáva hova irundy ha ipepo irundy, ha ipepo guýpe ojekuaa peteĩ mbaʼe ojoguáva kuimbaʼe pópe.  Hova kuéra haʼeténte avei umi tekove ipepóva rova ahecha vaekue ysyry Quebar rembeʼýpe. Peteĩ-teĩva oho henonderãvo. Tupã Espíritu che rupi ha che reraha kuarahy resẽ gotyogua tupao rokẽme. Upépe oĩ hína 25 kuimbaʼe. Ijapytépe kuéra ahecha Jazanípe, Azur raʼýpe ha Pelatías, Benaías raʼýpe, myakãhárava  mokõive.  Tupã heʼi chéve: “Nde kuimbaʼe, koʼãva hína umi oñembosakoʼíva ojapo haguã heta mbaʼe vai ko távape.  Heʼi hikuái: ‘Vokói eténte ñamopuʼã jeýne óga kuéra. Koʼápe ñaime porã, soʼo japepo peguáicha’.   Upévare, eñeʼẽ chupe kuéra che rérape.”   Tupã Espíritu oguejy che ári ha heʼi chéve haʼe haguã: “Kóicha heʼi Ñandejára: Aikuaa mbaʼépa peje peẽ Israelgua ha upe pene akãme perekóva.  Heta peporojuka ko táva kóvape, ha pemyenyhẽ teʼõnguégui umi tape.  Upévare che, pende Jára, haʼe porã peẽme: Japepóichane Jerusalén, soʼo ipypegua katu umi peẽ pejuka vaekue, ha peẽme pomosẽta.  Pekyhyjépa ñorãirõgui? Che amboúta ñorãirõ pende ári. Che, Tupã, ameʼẽ che ñeʼẽ.  Ajapóta pende rehe pe ajapo vaerã: poipeʼáta koʼágui ha pomeʼẽta pene retãguaʼỹme.  Añeʼẽ jave hína hoʼa omano Pelatías, Benaías raʼy. Che ajayvy amboja peve che syva yvýre, hatã iterei asapukái ha haʼe: ‘Há Tupã! Rejukapáta piko opa hembymíva ko Israélpe?’”   Ñandejára heʼi chéve:  “Umi oikóva Jerusalénpe oñeʼẽ hapicha Israelgua kuérare ha heʼi: Haʼe kuéra mombyry oĩ Ñandejáragui! Oréve katu omeʼẽ ko tetã ore mbaʼerã.  Ere avei chupe kuéra: Kóicha heʼi Ñandejára: che pogueru jeýta umi tetã pomosarambi haguégui, pombojojuhupa jeýta ha ameʼẽ jeýta peẽme pene retã Israel.  Peho jeýta hetãme ha peipeʼapáta umi mbaʼe jaheipy ojejapóva ipype.  Umi tekove ipepóva oveve ha umi rruéda oho hendive kuéra. Upévo Tupã, Israel Jára, reko mimbipa oĩ vaekue hína hiʼári kuéra,  opuʼã ha oñemomombyry upe táva guasúgui ha oho opyta peteĩ yvyty ári, oĩva kuarahy resẽvo.   Upéi, Tupã Espíritu che rupi ha che reraha jey Babilóniape, oĩháme umi hetãʼỹme oikóva. Kóva ojehu peteĩ mbaʼe recha guaʼúpe areko vaekue Tupã Espíritu rupi. Upéi upe mbaʼe recha guaʼu opa,  ha che amombeʼu umi hetãʼỹme oikóvape opa umi mbaʼe Ñandejára ohechauka vaekue chéve. Ñandejára heʼi chéve:  Nde, kuimbaʼe, reiko tetãgua che rehe opuʼãva apytépe. Hesa ha ndohechái,  ijapysa ha nohendúi, opuʼãgui che rehe.  Ambosakoʼi che mbaʼe kuéra, heʼi haguéicha chéve Tupã ha araitépe asẽ heseve okápe, umi tetã ambuépe ojereraha vaicha. Kaʼarúvo ambokua che pópe táva korapy yvate, ha pytũvo, opavave rovake, amoĩ che atiʼy ári che mbaʼe kuéra ha asẽ.   Pyhareve oúvape, Ñandejára heʼi chéve:  “Oporandu piko raʼe Israelgua kuéra, che rehe opuʼãva, mbaʼépa rejapo?  Ere chupe kuéra ndeha mbaʼe rechauka okyhyje haguã ha ojapotaha opa nde rejapóva, haʼe kuéra avei oñemosẽmbataha tetã ambue gotyo.  Ñandejára heʼi chéve:  “Nde, kuimbaʼe, eryrýi kyhyjégui rekarúvo ha ejepyʼapy reyʼúvo.  Oñehundi etéta umi táva ha upe tetãgui oikóta yvy ojeikoʼỹha. Upévo pehecháta cheha opa mbaʼe Jára.”   Ñandejára heʼi chéve:  “Mbaʼe piko heʼise umi Israelgua, heʼi ramo “Ohasa ára ha maranduhára rembiechakue ndoikói?”   Ndoiko moʼã véima Israelgua paʼũme tembiecha guaʼu ha marandu japu.  Peikove aja, peẽ tetãgua tĩ atã, haʼéta haʼéva ha upéva oikóta. Che, opa mbaʼe Jára haʼe upéicha.   Ñandejára heʼi chéve:  Nde kuimbaʼe, umi Israelgua heʼi oikóvo, umi ne rembiecha oporomomarandúva ndahaʼeiha oiko voi vaerã.  Ñandejára heʼi chéve:  “Nde kuimbaʼe, che rérape eñeʼẽ umi maranduhára  Israel guáre, umi maranduhára oñeʼẽva ijehegui rei, ha ere chupe kuéra: ‘Pehendu Tupã pende Jára ñeʼẽ:  Umi ne maranduhára, nde Israel, aguaráicha oiko umi tapere rupi.  Ndojapói mbaʼeve omoʼã haguã ivaívagui Israélpe, ikatu haguã ojepytaso kuaa ñorãirõháme ou vove Ñandejára ára.  Hembirecha, mbaʼe guaʼu rei ha imomarandu katu japu. Heʼi oñeʼẽha che rérape, ha che namondói chupe kuéra. Ha hiʼarive ohaʼarõ che ambyajévo iñeʼẽ nguéra!  Pene rembiecha na añeteguái, pene momarandu japu rei. Peje peñeʼẽha che rérape ha che ndaʼéi peẽme mbaʼeve.  Upévare che, opa mbaʼe Jára, haʼe: Peẽ pejégui añeteguaʼỹ ha pene rembiecha japu reígui, che apuʼãta pende rehe.  Amopuʼãta che po ainupã haguã umi maranduhára hembirecha ha imomarandu japúva. Ndoikéi chéne che retã Israelgua ñembyatyhápe, héra kuéra noĩ chéne Israelgua réra apytépe ha ndoikéi chéne Israel yvýpe. Upévo peikuaáne cheha opa mbaʼe Jára.   Upévare che, opa mbaʼe Jára, haʼe: Che pochyhápe ahejáta oipeju yvytu hatã etereíva, oky tuicha iterei ha hoʼa itaichagua amandáu, ohundipa haguã.  Ha aitýta pe ogyke pemomorotĩ vaekue, aitýta yvýpe ha ipyenda ojekuaapáta. Upéicha, upe ogyke oúta yvýpe ha peẽ pemanombáta iguýpe. Upévo pehecháne cheha opa mbaʼe Jára.  Che pochy pohyikue aitýne upe ogyke rehe ha umi imomorotĩharére, ha haʼéne peẽme: Ndopytái mbaʼeve upe ogykégui ha imomorotĩharégui,  umi maranduhára hembirecha japu reívagui ha omomarandúva Jerusalénpe iporãha opa mbaʼe ndaupéichairõ jepe.’” Che, opa mbaʼe Jára, upéicha haʼe.   “Nde, kuimbaʼe tereho kuña kuéra nde tavagua rendápe, oñemoĩva oñeʼẽ hikuái che rérape ijehegui rei,  Seváda raʼỹi mbovymíre ha mbuja pehẽnguemíre peẽ che momarã che retãgua renondépe, pejuka amanoʼỹ vaerãme ha peheja oikove oikoveʼỹ vaerã. Péicha pembotavy che retã guápe, ohendúva pene ñeʼẽ japu.  Upévare che, pende Jára, haʼe: Che ndachaʼéi umi mbaʼe pyapy ha akã rehe pejapóva peporoity haguã guyráicha ñuhãme. Che ajoráta umi pyapy rehegua peiporúva peporomosã haguã ha amosãsóta chupe kuéra.  Umi akã rehegua peiporúva avei amondoropáta ha che retã guápe aipeʼáta pende hegui, hoʼaveʼỹ haguã pende poguýpe ha ndaperaha moʼã véima pene ndive. Péicha peikuaáta cheha opa mbaʼe Jára.  Peẽ, pende japúpe pembopyʼamirĩmba imarangatúvape, mbaʼe che ajapoʼỹva, ha umi iñañávape pemokyreʼỹ hembiapo vaípe, ani haguã opoi ivaívagui ha upéicha oikove.  Upévare, peẽ na pende rembiecha japu moʼã véima, ha ndapeiko moʼã véima perosapukái pene marandu japu. Che anohẽta che retã guápe pende poguýgui, ha pehecháta upévo cheha opa mbaʼe Jára”. Israelgua myakãhára ou che rendápe ha oguapy joa che renondépe.  Upépe ahendu Ñandejára ñeʼẽ oguahẽva chéve kóicha:  “Nde kuimbaʼe, koʼã yvypóra oñemeʼẽ tupã guaʼúpe, ha omoĩ hesa henondépe ha omotenonde umi mbaʼe ogueraháva chupe kuéra teko kyʼápe. Ahejáta ngaʼu piko ombaʼe porandu chéve hikuái?  Upéicha ajapóta aguahẽ haguã Israelgua kuéra pyʼápe, opavave oñemboykégui che hegui itupã guaʼu kuéra rehehápe.  Upévare, ere Israel guápe: Pepoi pende reko vaígui, peheja umi tupã guaʼu, pejei pende reko kyʼágui.  Peteĩ Israelgua térã Israelguaʼỹ oikóva Israélpe, oñemomombyry ramo che hegui, omombaʼe guasu tupã guaʼu ha omotenonde umi mbaʼe ogueraháva chupe teko kyʼápe, ha upéi oñemoĩ maranduhára renondépe ombaʼe porandu chéve, Cheté voi ambohováine chupe.  Ajeitýne upe yvypórare, avave ojaposeveʼỹ haguãicha ivaíva, tojerereko manduʼaha ramo, ha aipeʼaiténe che retãgua apytégui. Upéicha ramo peẽ peikuaáne cheha opa mbaʼe Jára.   Pe maranduhára heʼi ramo peteĩ mbaʼénte jepe hekopeguaʼỹva, upéva ojehúta che ambotavy haguére chupe, ha aipysóta che jyva aipeʼaite haguã che retã Israélgui.  Pe oporandúva ha pe maranduhára, mokõivéva peteĩcha hembiapo vaíta.  Péicharõ, arakaʼevéma Israel ndoiko moʼãvéi mombyry che hegui, ha noñemongyʼa moʼã véima hembiapo vaípe. Haʼéta che retãgua, che katu Tupã Ijára.” Che opa mbaʼe Jára, upéicha haʼe.   Ñandejára heʼi chéve kóicha:  “Nde kuimbaʼe, peteĩ tetã ojapo ramo ivaíva che rehe ha omboyke che hegui heko jeroviaha, che amopuʼãne hese che po ha ahejáne tembiʼuʼỹre. Amondóne hiʼári ñembyahýi, ha ahejáne omano peteĩcha yvypóra ha tymba kuéra.  Che amondo ramo tymba ñarõ oheja haguã upe tetã ipypeguaʼỹre, ha oiko chugui peteĩ yvy ojeikoʼỹ ha ojehasaʼỹha, upéicha rupi;  oimérõ jepe oiko upépe umi mbohapy kuimbaʼe, che rekovére haʼe ndaikatu moʼãiha taʼýra ha tajýra kuérape jepe oipeʼa manógui: haʼe kuéra añoite nomano moʼãi, tetãgui katu oikóta yvy ojeikoʼỹha.   Néima katu, che aitýrõ kyse puku rehevegua upe tetãre ha haʼe: ‘Tohasa kyse puku ko tetã rupi ha tojukapa yvypóra ha tymba ñarõ;  jepénte raʼe oime ipype umi mbohapy kuimbaʼe, che rekovére haʼe, ndaikatu moʼãiha ojoko manógui taʼýra ha tajýra kuéra: haʼe kuéra mante ikatúta oikove.   Térã amondo ramo mbaʼasy asãi upe tetã ári ha ambogue tuguýpe che pochy rendy, ajukávo peteĩcha yvypóra ha tymba,  oimérõ jepe upe tetãme Noé, Daniel ha Job, che rekovére haʼe ndaikatu moʼãiha ojoko manógui taʼýra ha tajýra kuéra: haʼe kuéra añoite nomano moʼãi heko joja rupi.   “Che, opa mbaʼe Jára, haʼe: Ivaivéta katu ágã che amondóma ramo Jerusalén ári umi che ñenupã irundy ipohyivéva: ñorãirõ, ñembyahýi, tymba ñarõ ha mbaʼasy asãi,  omanomba haguã yvypóra ha tymba kuéra.  Ha opyta ramo gueteri omanoʼỹ vaekue ogueraháva taʼýra ha tajýra pene rendápe, pemaʼẽ hese kuéra pehecha haguã heko kyʼa ha hembiapo vaikue ha péicha pende pyʼa pytuʼúne pehechávo ainupã hague hekópe Jerusalén.  Ipyʼa pytuʼúne hikuái ohecha kuaávo heko kyʼa ha hembiapo vaikue, ha areko mbaʼérehepa ajapóvo koʼã mbaʼe Jerusalén rehe.” Che, opa mbaʼe Jára, upéicha haʼe. Ñandejára heʼi chéve:   “Nde kuimbaʼe mbaʼépepa iporãve parral rakã yvyra kaʼaguy rakãgui?   Ñandejára heʼi chéve:  “Nde, kuimbaʼe, ehechauka Jerusalén guápe umi mbaʼe vaieta ojapo vaekue.  Reju ypy ramo guare yvy ári, noñekytĩri ne puruʼã, nereñembojahúi ne potĩ haguã, nderejekytýi jukýpe ha nereñeñuãi mitã rupápe.  Avave na nde poriahurerekói ojapo haguã ndéve umi mbaʼe, reñemombo uvei ñu reíre, reporombojeguarúgui.  Che ahasa nde ypy rupi ha ahechávo repyvoi ha rejapajeréi reína nde ruguýpe, haʼe ndéve: Eikove  ha ekakuaa yvyra raʼy ñúme guáicha. Reñepyrũ rekakuaa ha oiko nde hegui kuñataĩ, nde pytiʼa opuʼã ha ipuku nde áva, reime ramo jepe opivoite.   Ahasa nde ypy rupi ha rohecha. Reiméma reporohayhu haguãicha; aipyso nde ári che ahoja, añuã nde rete opívo ha che añeʼẽ meʼẽ ndéve. Añemoĩ peteĩ ñeʼẽme ne ndive, ha upe guive nde che mbaʼe.  Che, opa mbaʼe Jára haʼe upéicha.  Che rombojahu, romopotĩ pe tuguy nde rehe oĩmbávagui ha romohyakuãmba.  Nde katu, rejerovia etereígui ne porãnguére, reiporu pe ne rerakuã ha oiko nde hegui kuña vai, ha remeʼẽ nde rete opa ohasávape.  Ne memby kuimbaʼe ha ne memby kuña kuéra, rereko vaekue chéve guarã, rejuka ha reikuaveʼẽ umi taʼãnga reípe hembiʼurã. Naiporãimapa ndéve raʼe reiko kuña vai ramo,  Che, opa mbaʼe Jára, haʼe: Itarovaite voi raʼe nde pyʼágui rejapo haguã koʼã kuña reko vai rembiapo!  Umi tape akãme ha opa rupi remopuʼã tupã guaʼu remombaʼe guasu haguãme ha reñemeʼẽ haguãme teko kyʼápe, ha nereñemeʼẽi virúre umi ambue kuña reko vaícha!   Kuña ombotavýva iménape, oiko imenaʼỹ ndive.  Kuña heko vaívape ojehepymeʼẽ, nde katu rejopóiva uvei umi ne ndive oñenóvape ha rehepymeʼẽ chupe kuéra ou haguã opa guio oñeno ne ndive.  Nde reko vai haguã, nde nderejapói umi ambue kuña reko vaícha: avave na nde rekái oñeno haguã ne ndive, haʼe kuéra ndohepymeʼẽi ndéve, nde katu rehepymeʼẽ chupe kuéra. Kuña vai jepe ndojapói pe nde rejapóva!   Upévare, ehendu che ñeʼẽ, kuña reko vai:  Che, nde Jára, haʼe ndéve: Neretĩri remboi haguã nde rete ha rejeity teko vaípe umi ne ndive oñenóva ndive ha umi ne tupã guaʼu ahẽ ndive, ha reñohẽ ne memby kuéra ruguy remombaʼe guasúvo umi taʼãnga reípe.  Upévare, che ambyatýta umi kuimbaʼe rembovyʼa vaekue, opa rehayhu vaekue ha na nde aʼéi hague; ambyatýta nde jerére ha henondépe kuéra amboíta nde rete nde recha haguã hikuái opivoite.   Roinupãta oñenupãháicha kuña oñenóva imenaʼỹ ndive ha oporojukáva, ha aitýta nde ári che pochy rendy sunu.  Rohejáta ipópe kuéra, ombyaipa haguã hikuái umi nde reko vaiha ha umi remombaʼe guasuha tupã guaʼu, oipeʼapáta nde hegui nde ao kuéra ha umi nde jeguaka vera, ha nde rejáta opívo.  Omopuʼãta nde rehe tetãgua aty, nde japíta itápe ha nde jukáta kyse pukúpe.  Ohapýta nde róga kuéra ha ne nupãta ne rembiapokue ojerureháicha, kuña kuéra renondépe, che ahejaukáta ndéve nde reko vai ha nderejopói moʼãvéi avavépe.  Upépe ae che pochy jeráne, che pyʼa guapýne ha nda che pochyvéi chéne,  Nde resarái haguére ne mitã ramo guarégui ha che mbopochy opa koʼã mbaʼépe, che aitýta umi nde reko vaikue ne akãre. Che, opa mbaʼe Jára, upéicha haʼe. Nderejapói ngaʼu piko peteĩ mbaʼe ivaitéva umi ne rembiapo ñane mbojeguarúvagui?   Umi ñeʼẽnga apoha ojapóne peteĩ nde rehegua heʼíva: ‘Peteĩ sy, haʼeichagua jey imemby’.  Koʼãva hína nde kypyʼy Sodoma rembiapo vaikue: ojejapo, okaru porã ha ndojepyʼapýi mbaʼevére. Ha upéi ave, haʼe ha imemby kuéra noipytyvõi imboriahúva ha oikotevẽvape.  Haʼe kuéra oñemombaʼe guasu ha heta hembiapo vai che renondépe. Upévare amboyke che jehegui, nde rehecha haguéicha.  Nde ryke Samaría katu, ndohupytýi mbyte rupi ne angaipa. Nde hetaiteve mbaʼe vai rejapo mokõivévagui, ha umi mbaʼe vai rejapóva rovái, haʼe kuéra opyta heko jojáva ramo guáicha.  Taipohýi aipórõ ndéve ne ñemotĩ, remoʼãgui nde ryke ha nde kypyʼýpe: umi nde reko vaikue rembovaieteve ha haʼe kuéra opyta heko jojáva ramo guáicha. Eraha mante vaerã nde apére ne ñemotĩ ha nde reko vaikue, opyta haguére, nde rovái, heko potĩva ramo guáicha nde ryke ha nde kypyʼy.   Che amoambuéta hekove ha amopuʼã jeýta Sodoma ha Samaríape, imemby kuéra reheve, ha amoambuéta avei nde rekove ipaʼũme kuéra,  Ñandejára heʼi: Ameʼẽta ndéve pe nde reko kyʼa ojeruréva, resẽ vaekue ñeʼẽ meʼẽgui ha remondoro ñane ñeʼẽ meʼẽ.  Che manduʼáta che ñeʼẽ meʼẽ ajapo vaekue nendive ne mitã ramo guare ha añeʼẽ meʼẽ jeýta opa árape guarãma.  Ñandejára ñeʼẽ oguahẽ che apysápe ha ahendu:  Ndé, kuimbaʼe, eikuaauka Israélpe peteĩ mbaʼe hasýva jaikuaa.  Oikytĩ pe hakã ijyvatevéva ha ogueraha umi oñemúva retãme, táva guasu oñeñemuhápe.   Ohupi avei mbaʼe raʼỹi upe tetãgui ha oñotỹ peteĩ kokuépe, ysyry hiʼy hetáva rembeʼýpe.   Upe mbaʼe raʼỹi heñói ha oiko chugui parral michĩmi ha hogue hetáva, pe taguato gotyo oipyso hakã, hapo katu omoinge yvyguýpe. Péicha oiko chugui parral hakã hetáva.   Ha ou peteĩ taguato tuichavéva, ipepo tuicha ha hague hetáva. Ha upe parral ohupi hapo ha oipyso hakã upe taguato gotyo, omboʼy porãve haguã chupe pe yvy oñeñotỹhápe guágui.   Oñeñotỹ voi jepe yvy porãme, y hetahápe ha ikatuhápe hakã ha hiʼa heta, ha oiko chugui parral iporãitéva.   Upévare ere kóicha: Péicha heʼi Ñandejára: Ikatúnepa ipoty ko parral? Noñemondoro moʼãi ngaʼu piko hapo guive, ha ojeity hiʼa ipirupa haguã opa umi hakã hoky kyrỹi asýva? Ko parral ipirúta ha natekotevẽ moʼãi heta imbaretéva oñemondoro haguã hapo guive.   Koʼágã oñeñotỹ porã hína, hokýnepa? Kuarahy resẽ guiogua yvytu oipeju ramo, ndaipirupái chénepa? Pe heñói haguépe ipirupaite vaerã!   Ñandejára heʼi chéve:  Ere ko tetã iñeʼẽ renduʼỹvape: Ndapeikuaái piko mbaʼépa heʼise kóva? Upéi ere tetãgua maymávape: Babilonia pegua mburuvicha guasu ou vaekue Jerusalénpe ha ogueraha hetãme mburuvicha guasu Jerusalengua ha taʼýra kuérape.  Upévare Ñandejára heʼi: Aitýta iñakãre ñeʼẽ ameʼẽ vaekue, haʼe ojaheiha, ha pe ñeʼẽ ñomeʼẽ haʼe omondoro vaekue.  Amoĩta chupe che ñuhã ha hoʼáta pype. Araháta Babilóniape ha upépe ajopýta hendive omboyke haguére che ñeʼẽ.   Umi iñorãirõhára imbaretevéva ojejukapáta kyse pukúpe ñorãirõháme, ha umi nomanóiva oñemosarambipáta opa yvytúre. Upéicha peikuaáne che, opa mbaʼe Jára, añeʼẽ hague.   Ñandejára heʼi: Che avei aikytĩta pe yvyra ruʼã, peteĩ ijyvatévagui, aikytĩta peteĩ hoky ijyvatéva umi hakãgui, ha araháta añotỹ,   Israel pegua yvyty ijyvatevévape. Upépe hakãta ha hiʼáta ha oikóta chugui yvyra ne porãva, opaichagua guyra ojaitypóta ipype, ha hakã kuarahyʼãme ojehupapo joáta.   Opa yvyra ñu megua oikuaáta che, opa mbaʼe Jára, aityha umi yvyra ijyvatevéva, ha amopuʼãha umi ikarapevéva, ambopiru umi hovy asýva ha ambohoky umi ipirúva. Che, opa mbaʼe Jára, haʼe ha upéicha ajapóne. Ñandejára heʼi chéve:  “Mbaʼérepa Israélpe ojeʼe manté ku ñeʼẽnga heʼíva: Túva kuéra hoʼu parral aky ha taʼýra kuéra hãi jehýi.   Che mbaʼe opa yvypóra, tahaʼe túva térã taʼýra. Iñangaipáva omanóne.   Imarangatúva ojapo ramo heko jojáva ha hekópe guáva,  ndoikói ramo karu guasuhápe umi ijyvateha  rupi oñemombaʼe guasuhápe taʼãnga rei, ndojeroviái ramo tupã guaʼu Israel peguáre, ndopokóiva hapicha rembirekóre, ndoikói hembireko ndive oguejy jave chupe imbaʼasy,  ndojopýi ramo avave ndive ha omeʼẽ jey pe ojeheja vaekue chupe pláta porúre, nomondái ramo avavépe, ombojaʼo ramo hembiʼu iñembyahýivape ha ijao ijopívovape,   ndoiporukái ramo hepýre, ndojapói ramo ivaíva avavére, heko joja ramo oporombojovakévo;  oiko ramo che haʼévare ha ojapopa ramo che rembiapoukapy, upéva upe añetehápe heko potĩva ha upévare nomano moʼãi.  Che, opa mbaʼe Jára haʼe upéicha.   Oime ramo peteĩ heko ñarõva ha oporojukáva ojapóva koʼã mbaʼe, peteĩvante jepe,  oikoʼỹva karu guasuhápe umi ijyvateha rupi, ojeroviaʼỹva umi Israel pegua guaʼúre, opokoʼỹva hapicha rembirekóre,  ndojopýiva avave ndive, nomeʼẽ jeýiva pe oñemeʼẽva chupe pláta porúre, omondaʼỹva avavépe, ombojaʼóva uvei hembiʼu iñembyahýivape ha omboao ijopívovape,  ojapoʼỹva mbaʼe vai avavére ha ndoiporukáiva hepýre oikóva che haʼévare ha ojapóva che rembiapoukapy, upéva nomanói chéne, itúva rembiapo vaikuére, añetehápe oikovéne.   Itúva, pe oporojopy vaekue, ha oporomonda ha heta mbaʼe vai ojapo hetã guáre, upéva pe omanótava hembiapo vaikuére.   Peẽ peporandúne: ‘Mbaʼére piko avave nomyengovia moʼãi itúva rembiapo vaikuére?’ Upe ojapóva hekopegua, heko jojáva, ha opa che rembiapoukapy, añetehápe oikove vaerã.  Pe hembiapo vaívante omanóta. Avave nomyengoviái vaerã itúva rembiapo vaikuére, ha avave nomyengoviái vaerã iñemoñare rembiapo vaikuére.  Pe heko jojáva ohupytýne hembiapokue rekovia; ha pe heko añáva katu oñenupãne hembiapo vaikuére.   Oime ramo heko añáva ojeíva hembiapo vaikuégui, ha ojapo heko jojáva ha heko peguáva, ha opa che rembiapoukapy añetehápe oikovéne ha nomanói chéne.  Pe heko jojáva ndaheko porãvéi ramo, ha ojapo heko añáva rembiapo, peimoʼã piko peẽ oikotevẽtaha. Na che manduʼavéi chéne umi mbaʼe porã ojapo vaekuére, omanóne iñangaipáre.   Pyaʼéke peheja pende reko vai, ha pembopyahu pende pyʼa ha pene ágã.  Mbaʼére piko remano mante vaerã, Israel,  ko che ndaipotáiva omano avave? Pejei ivaívagui ha peikovéta. Che, opa mbaʼe Jára, haʼe upéicha. Nde, kuimbaʼe, emoñeʼẽ ko purahéi ñembyasy mburuvicha kuéra rehegua:   Ahecha ou yvate gotyo guio peteĩ yvytu ratã, peteĩ arai tuichágui osẽ tata ojoguáva ára tirípe ha ijerekuévo oĩ peteĩ mimbi mbarete. Pe tata mbytépe overa peteĩ mbaʼe ojoguáva ita vera sỹime,  ha mbytetépe oĩ irundy tekove  yvypórape ojoguáva.  Peteĩ-teĩ haʼe kuérava hova irundy ha ipepo irundy,  hetyma nguéra ojoja ikarẽʼỹre ha ipy katu tóro raʼy pysãpẽ, ha vrónse sỹicha overa.  Umi irundy tekove rova ojogua koʼã mbaʼépe: henonde gotyo hova kuimbaʼe, ijakatúa gotyo hova león, ijasu gotyo hova tóro ha hapykue gotyo hova taguato guasu.   Ipepo kuéra ojepyso yvate gotyo. Mokõi opoko ojuehe ha umi mokõi ambuépe ojahoʼi hete.  Haʼe kuéra oho henonderã omaʼẽʼỹre hapykuévo ha oho Tupã Espíritu oguerahahápe chupe kuéra.  Koʼã tekove apytépe oĩ peteĩ mbaʼe ojoguáva tatapỹi hendýva térã tata ou ha ohóva ijapytépe kuéra; upe tata omimbi ha chugui osẽ ára tiri.  Umi tekove ou ha oho pyaʼe ára veráicha.   Amaʼẽ umi tekovére ha ahecha peteĩ-teĩ guýpe oĩha peteĩ rruéda.  Umi irundy rruéda, peteĩchagua ha overa ita jegua saʼyjúicha. Haʼetéku peteĩ-teĩ rruéda ryepýpe oĩva ambue rruéda.  Ikatu oho oimeha gotyo tekotevẽʼỹre ojere, toĩ oĩháme upe ohoha gotyo.  Umi irundy rruéda oguereko illánta ha ahecha umi llánta henyhẽha teságui ijerekuévo.   Umi tekove ohóvo, oho avei umi rruéda hendive kuéra ha opuʼãvo yvýgui umi rruéda opuʼã avei hendive kuéra.  Umi tekove oñemomýi Tupã Espíritu omyañaha gotyo ha umi rruéda opuʼã hendive kuéra, oĩgui ipype umi tekove espíritu.  Haʼe kuéra oñemomýi jave, umi rruéda oñemomýi avei, ha opyta jave, opyta. Ha umi tekove opuʼã ramo yvýgui, umi rruéda kuéra opuʼã avei, umi tekove espíritu oĩgui ipype.   Iñakã ári kuéra ojekuaa peteĩ mbaʼe apuʼa hyepýva, ojoguáva vídriope.   Upe mbayru apuʼa guýpe ojepyso ikarẽʼỹre ha opoko ojuehe ipepo kuéra. Mokõime oñuã hete.  Ha ahendu avei ipepo kuéra ryapu, oho jave tenonderã: haʼete y okakuaáva ryapu,  Tupã ipuʼakapáva ñeʼẽicha, yvyporaita térã ñorãirõhára aty guasu ryapúicha. Opyta jave, omboguejy ipepo kuéra.  Ha osẽ peteĩ tyapu pe mbaʼe apuʼa iñakã ári kuéra oĩvagui.  Upe mbaʼe apuʼa ári ahecha peteĩ mburuvicha guasu guapyha joguaha, ita vera guigua vaicha ha upépe peteĩ ojoguáva yvypórape.   Ikuʼágui yvate gotyo, ahecha overa fiérro isỹi porã vaicha ombojerepáva tata, ha upégui iguy gotyo peteĩ mbaʼe ojoguáva tata.  Ijerekuévo katu omimbipa,  haʼete mbaʼe karapã jegua araíre osẽva okýrõ. Péicha ojechauka Ñandejára reko mimbipa. Ahechávo, ajeity ha amboja che syva yvýre ha ahendu oñeʼẽva. Upe ára 10, mes 5, áño 7, oĩ myakãhára* Israel guáva oúva che rendápe ha oguapy joa che renondépe oporandu haguã Ñandejárape.  Ñandejára heʼi chéve:   Nde kuimbaʼe, eñeʼẽ umi myakãhára Israelgua ndive ha ere chupe kuéra: Peju piko peporandúvo chéve? Che, opa mbaʼe Jára, che rekovére haʼe ndaheja moʼãiha peporandu chéve.  Nde, kuimbaʼe, iporãve rembojovake chupe kuéra nde, ha ehechauka chupe kuéra umi mbaʼe vaieta túva kuéra ojapo vaekue.  Upe ára upévape ameʼẽ vaekue che ñeʼẽ anohẽtaha Egíptogui ha araha haguã chupe kuéra pe yvýpe che aiporavo vaekue chupe kuéra guarã, peteĩ yvy, kamby ha eíra osyryhápe ýicha, yvy iporãvéva opa yvýgui!   Ha opavavépe haʼe ojeheja haguã umi itupã guaʼúgui, anítei oñemongyʼa umi Egipto pegua taʼãnga reíre, chégui hína Tupã Ijára.   Haʼe kuéra katu opuʼã che rehe ha na che renduséi, ndojehejái itupã guaʼu kuéragui ha ndohejái umi taʼãnga rei Egipto pegua. Che ajepyʼa mongeta aity haguã che pochy hiʼári kuéra ha ainupã haguã oĩ aja Egíptope che pyʼa guapy peve.  Ha ajapo umi ajapo vaekue aheja porã haguã che réra,  apyta vaiʼỹ haguã umi tetã oikoha hikuái renondépe, umi tetã umíva rovake ameʼẽ vaekue che ñeʼẽ anohẽtaha chupe kuéra Egíptogui.  Anohẽ chupe kuéra Egíptogui ha araha umi yvy ojeikoʼỹháme:  upépe aikuaauka chupe kuéra che rembiapoukapy, omoingovéva umi ojapóvape.   Amoĩ avei chupe kuéra umi ára ojepytuʼuha  peteĩ techaukaha ramo chéve ha chupe kuéra guarã, imanduʼa haguã che, opa mbaʼe Jára, amboyke hague chupe kuéra che mbaʼerã.  Ha opuʼã che rehe hikuái pe yvy ojeikoʼỹháme  ha ndojapói umi tembiapoukapy amoĩ vaekue, ojahéi uvei umívare, omoingovéva ojapóvape, ha omongyʼa umi ára ojepytuʼuha. Upérõ ajepyʼa mongeta, aity haguã hiʼári kuéra che pochykue ha ahundi chupe kuéra upe yvy ojeikoʼỹháme.  Aheja porã haguã che réra ndajapói, apyta vaiʼỹ haguã umi tetã renondépe, ohecha vaekue mbaʼéichapa anohẽ raʼe chupe kuéra Egíptogui.   Upe yvy ojeikoʼỹháme avei ameʼẽ che ñeʼẽ ndaheja moʼãiha oike upe tetã ameʼẽ vaekuépe chupe kuéra,  opavavégui iporãvéva, kamby ha eíra osyryhápe ýicha,  ojahéi haguére che rembiapoukapýre, ndojapói haguére umi tembiapoukapy amoĩ vaekue ha amongyʼa umi ára ojepytuʼuha, ipyʼa kuéra oho haguére umi taʼãnga rei rapykuéri.  Upéicharõ jepe, aiporiahurereko ha nahundíri chupe kuéra upe yvy ojeikoʼỹháme.  Upérõ haʼe itaʼýra kuérape ani haguã ojapo túva kuéra heʼíva, ani oñemongyʼa itaʼãnga rei kuéra reheve.  Haʼe chupe kuéra: che haʼe Tupã, pende Jára. Pejapo katuetéke che rembiapoukapy ha rembipota  ha perekóke imarangatúva ramo, umi ára ojepytuʼuha, tahaʼe techaukaha chéve ha peẽme guarã, upéicharõ peikuaáne cheha Tupã, pende Jára.   Iñemoñare kuéra avei opuʼã che rehe. Omboyke che rembiapoukapy ha ndojapói che rembipota omoingovéva umi ojapóvape, ha omomarã umi ára ojepytuʼuha. Upérõ haʼe vaekue aitytaha hiʼári kuéra che pochy ha ahunditaha upe yvy ojeikoʼỹháme, che pyʼa guapy haguã,  ha ajejoko aheja porã haguã che réra ha ani haguã apyta vai umi tetã renondépe, ohecha vaekue anohẽ hague chupe kuéra Egíptogui.  Upe yvy ojeikoʼỹháme haʼe vaekue amosarambitaha chupe kuéra opa tetã ko yvy ári guáre,   ndojapói haguére che rembiapoukapy omboyke che rembipota, omomarã umi ára ojepytuʼuha ha omombaʼe guasu haguére umi taʼãnga rei itúva kuéraicha avei.  Upévare amoĩ chupe kuéra ijapopyrã ivaíva ha ikatuʼỹva omeʼẽ jeikove.  Aheja oñemongyʼa oguerahávo imeʼẽmby umi taʼãnga reípe, ha omombóvo tatápe taʼýra kuéra ypykue. Upéva ajapo henyhẽ haguã kyhyjégui, ha ohecha kuaa cheha opa mbaʼe Jára   Nde, kuimbaʼe, ere Israel guápe: Ñandejára heʼi: Pende ru avei che mbopochy, ojei che hegui.  Pomoinge ramo guare pe yvýpe haʼe vaekue ameʼẽtaha peẽme, pehechávo peteĩ ijyvateha  térã peteĩ yvyra hogue hetáva, pejapóma pene mymba juka, pene mbaʼe kuaveʼẽ, peikuaveʼẽma mbaʼe ryakuã porã ha pene kaguy.   Che aporandu peẽme: Mbaʼeichagua yvateha piko upe peẽ pehoha? Ha oñembohéra ijyvateha koʼagãite peve.   Upévare, ere Israel guápe: Ñandejára heʼi: Mbaʼére piko peẽ peñemongyʼa pende ru kuéra ypykuéicha? Mbaʼére piko pe che mboyke pemombaʼe guasúvo umi taʼãnga rei?  Peikuaveʼẽ ramo ha pe hapy tatápe pende raʼy kuéra, peẽ peñemongyʼa umi taʼãnga rei reheve. Ha péicha piko peẽ, Israelgua, peporanduse chéve? Che, opa mbaʼe Jára, haʼe che rekovére, ndaheja moʼãiha peporandu chéve.  Oike pene akãme peikóvo ambue kuéra tetã ko yvy ári guáicha, pemombaʼe guasu yvyra ha ita, ha ndaupéicha moʼãi.  Che opa mbaʼe Jára, haʼe che rekovére, pochy ha pyapy mbaretépe poguerekotaha che poguýpe.  Che pombyatýta opa tetã apytégui, aipysóvo che pokatu pyapy mbarete ha pochýpe,  Che ajepovyvýta pende rehe, peteĩ ovecha rerekua oipapaháicha ijovecha kuéra, ha pojopýta pejapo haguã che ñeʼẽ meʼẽ.  Israelgua maymáva che mombaʼe guasúne che yvyty marangatu Israélpe guápe. Che, opa mbaʼe Jára, upéicha haʼe. Upépe pemoguahẽne vyʼápe, upépe arohorýne pene mbaʼe kuaveʼẽ, peru chéve pende kogaʼa tenondere ha opa mbaʼe pemeʼẽ vaerã chéve.  Pombyatývo umi tetãgui koʼágã pene sarambiha rupi ha ahechauka che marangatuha pende apytépe tetã nguéra renondépe, upépe ae pomoguahẽne peẽme mbaʼe ryakuã porãicha.   Ha pomoingévo Israélpe, yvy ameʼẽ hague che ñeʼẽ ameʼẽtaha pende ru kuéra ypykuépe, upépe pehecha kuaáta cheha opa mbaʼe Jára.  Upépe pene manduʼáne opa mbaʼe vaígui peñemongyʼa hague ha pejeguarúne pende jehegui pene rembiapo vaikuére  Peẽ Israelgua, che réra rehehápe ajapóta pende rehe iporãva pene rembiapo vai ramo jepe, ha upérõ pehecha kuaáne cheha pende Jára. Che, opa mbaʼe Jára upéicha haʼe. Ñandejára heʼi chéve:  “Nde, kuimbaʼe, ejere yvývo gotyo ha emondo upe gotyo ne ñeʼẽ: Emomarandu che rérape upe kaʼaguýpe, oĩva yvývo gotyo,  ha mayma yvypóra ohecháta, che, opa mbaʼe Jára, ambojepota hague, ha upe tata ndogue moʼãi.”  Che haʼe chupe iñeʼẽ: “Anína, che Jára, opavave niko heʼíma voi che rehe che ñeʼẽ reiha.”   Ñandejára heʼi chéve:  “Nde, kuimbaʼe, ejere Jerusalén gotyo ha emondo ne ñeʼẽ tupaóre. Che rérape emomarandu Israel guápe  ha ere chupe: Che apuʼã nde rehe. Anohẽta che kyse puku ajuka haguã peteĩcha, heko jojávape ha hembiapo vaívape,  Ajukáta peteĩcha heko jojávape ha hembiapo vaívape yvate gotyo guive yvývo peve.  Ha peichahágui oñeporandu ramo ndéve mbaʼérepa ne rasẽ, ere chupe kuéra reñemomarandu hague oimeha peteĩ mbaʼe oiko potaitéva hína ha opa yvypóra ipyʼa kangypataha, oitytaha ijyva, avave ndaipyʼa guasu moʼãiha, ha maymávape oryryitaha henypyʼã kyhyjégui. Oguahẽma ára, oikótama hína. Che, opa mbaʼe Jára, haʼe upéicha”  Ñandejára heʼi chéve:  “Emomarandu che rérape nde, kuimbaʼe, ha ere, che, opa mbaʼe Jára haʼe hague ndéve ere haguã: Peteĩ kyse puku hãimbe ha overa hendy.   aipyʼa raʼãgui che retã guápe.” Che, opa mbaʼe Jára, haʼe upéicha.   “Nde, kuimbaʼe, eñeʼẽ che rérape, emyakã raku upe kyse pukúpe toporokytĩ joʼa-joʼa pochypópe. Upéva kyse puku oporojuka haguã, kyse puku oporojukapáva, opa yvypóra ári oiméva opa rupi.   Rejapo vaerã peteĩva umi tape ohasa haguã mburuvicha guasu ikyse puku reheve, oguahẽ haguã Rabápe, amoníta kuéra táva ha Jerusalén, óga mbaretépe oñembojeréva.  Mburuvicha guasu Babilonia pegua oñemoĩ umi mokõi tape oñepyrũhápe ha oity poʼa oikuaa haguã mbaʼe tapérepa ohóta: ohecha huʼýre, oporandu itupã guaʼu kuérape, oipyguara tymba pyʼakue.  Ipo akatúape osẽ chupe huʼy ohechaukáva Jerusalén, ha heʼise, ojeity vaerãha hiʼári opa mbaʼe hoʼa haguã hese reheve ha heʼi ojeporojukapa guasu haguã, ayvu guasúpe, ojeity haguã okẽ nguéra, ojejapo haguã tape yvate ojejapyhara haguã ikorapy yvate ha oñemongorapaite haguã.  Jerusalengua kuéra katu oimoʼãta kóva marandu reinteha, umi ñeʼẽ ñomeʼẽ ojapo vaekuére. Añetehápe katu, upéva omombeʼu hína hembiapo vai kuéra, ha omomarandu hína Jerusalén hoʼataha.  Ñandejára heʼi chéve:   “Nde, kuimbaʼe, eréta mbaʼépa ojejapóta pe táva hembiapo vaívare. Reikuaaukáta chupe opa mbaʼe vai ojapo vaekue.  Umi jejukaita rejapo vaekue rehe repyta vai, ha umi taʼãnga rei remopuʼã vaekuére reñemongyʼa, remoaguĩ nde ára ha remoguahẽ nde ára paha. Upévare che ahejáta nde jaʼo tetãgua maymávape ha opa tetã oñembohory nde rehe.  Umi aguĩ oĩva ha umi mombyrygua oñembohorýta nde rehe, nde, táva ne rerakuã mombyrýva remombaʼe guasu haguére taʼãnga rei ha nde reko sarambikuére.  Upépe mburuvicha kuéra Israelgua oiporu ipokatu oporojuka ha ojapo haguã opaichagua ivaíva.  Nomombaʼéi itúva ha isýpe,  oguereko vai tetã ambue guápe ha ohuguyʼo tyreʼỹme ha umi imenaveʼỹvape.   Ndojapói mbaʼeve ramo umi che mbaʼe marangatu ha umi ára ojepytuʼuha.   Ijapu rupi, oĩ heta ojukauka reíva hapichápe, oĩ ohóva ojeʼuhápe umi mbaʼe oñekuaveʼẽva taʼãnga rei kuérape, ha ojapo heta mbaʼe vai.  Oĩ oñenóva itúva rembireko ndive térã orãirõva kuña imbaʼasy guejy jave.  Oĩ oñenóva hapicha rembireko ndive, térã taʼýra rembireko ndive, térã orãirõ itúva rajýpe.   Oĩ oñekuaveʼẽva hepýre oporojuka haguã.  Oĩ viru oiporuka haguã hetaiterei ojeruréva,  mbaretépe oporohuguyʼóva ha hesarái che hegui. Che, opa mbaʼe Jára, upéicha haʼe.   Ché che pochy eterei hína reikóre reporojopy ha reporojuka.  Ñandejára heʼi chéve:  “Nde, kuimbaʼe, Israel chéve guarã pe hevorakue opytáva, tatápe oñemboyku rire kóvre, estáño, fiérro, plómo térã pláta.  Ñandejára heʼi chéve:  “Nde, kuimbaʼe, ere Israel guápe: ‘Nde peteĩ tetã nde reko vaígui repytáva amaʼỹre ha yʼỹre,  Ñandejára heʼi chéve:   “Nde, kuimbaʼe, oiko vaekue peteĩ jey mokõi kuña,  mokõivéva peteĩ sy memby.  mburuvicha ha tetã sãmbyhyhára ijao pytãva meme, imitã ha iporã joáva, ikatupyrýva kavaju ári.  Oholá oñemeʼẽ teko vaípe asírio iporavo pyréva ndive, ha iñakã vaígui hese kuéra oñemongyʼa itaʼãnga rei kuéra reheve.  Oĩ guive Egíptope oiko chugui kuña reko vai ha upéva ndoheja véima. Imitã guive heta vaekue umi oñenóva hendive, naimitã kuñavéi ha oiko chugui kuña reko vai.  Upévare aheja umi hendive oiko vaekue pópe, umi asírio, haʼe iñakã rakuha,  ha haʼe kuéra omboi chupe opívo, upéi oipeʼa chugui imemby kuéra ha ojuka hikuái kyse pukúpe, oiko hese upe ojeʼe vaekue oikotaha. Ha upe mbaʼe herakuã mombyry vaekue kuña kuéra apytépe.   Ikypyʼy Oholibá ohechárõ jepe upéva, oñemeʼẽ avei teko vaípe ha ikyʼavévape katu, tykéragui hetaiteve ndive oiko  Umi Babiloniagua ha umi Caldea guápe, umi Pecod, Soa ha Coa guápe, ha umíva ndive opa asírio kuérape, umíva mitãrusu porã-porã, mburuvicha, tetã sãmbyhyha, oñorãirõva ruvicha, ñorãirõhára ha kavaju arigua.  Oúta nde ári hetaiterei kárro arigua ha ñorãirõha atýra reheve, ne mbojeréta opa guio, pytiʼa moʼãha ha akã moʼãha reheve, ha che ahejáta ipópe kuéra ne mbojovake, ha haʼe kuéra heʼíta mbaʼépa oikóta nde rehe.  Che aitýta nde rehe che pochy rata, ha haʼe kuéra iñañáta ne ndive; oikytĩta ne tĩ ha ne nambi, ha umi opytáva hekove ojukapáta kyse pukúpe. Oipeʼáta nde hegui ne memby kuéra ha ipahávo tatápe nde kusuguéta.  Ne mboíta ha oñemombaʼepáta nde jeguaka kuérare.  Péicha ambopaháta pe teko vai reñemeʼẽ hague Egíptope, ha nde rehecha moʼã véima umi Egipto guápe, na ne manduʼa moʼã véima hese kuéra.   Che, opa mbaʼe Jára kóicha haʼe: Ahejáta reʼa umi tetã nde aʼeʼỹha ha rejeguaruha poguýpe.  Haʼe kuéra ndaijaʼe moʼãi nde rehe, oñemombaʼéta opa rembyaty vaekuére ha nde rejáta opívo, pe nde rete reity vaekue teko vaípe opytáta opívo. Reiko haguére ne akãre ha nde reko vaikue rupi,  reiko koʼágã reikoháicha, reñemeʼẽ teko vaípe umi tetã ndive ha reñemongyʼa remombaʼe guasúvo itaʼãnga rei kuéra.   Reho haguére nde ryke rapykuéri, haʼukáta ndéve pe chupe haʼuka vaekue avei.  Che, opa mbaʼe Jára, upéicha haʼe: nde ryke hoyʼu haguéicha reyʼúta nde, peteĩ mbayru tuicháva ha ipyrusúvape, henyhẽva ñembohory ha jejahéigui.   Repytáta kaʼu ha ñembyasýpe, tapere ha ñehundi niko pe nde ryke Samaría hoyʼuha.   Huguare jepeve remboyʼúta, ne rãime rejokopáta ha ijekakuépe remondyryrýta nde pytiʼa.” Che, opa mbaʼe Jára, añeʼẽma!   Upévare che, opa mbaʼe Jára, haʼe: “Nde resarái rupi che hegui ha remeʼẽ chéve nde atukupe, reñenupã mante vaerã, reiko haguére ne akãre ha nde reko vaikuére”.   Ñandejára heʼi chéve: “Ha nde, kuimbaʼe, ere mbaʼépa oikóta Oholá ha Oholibá rehe, ehova api chupe kuéra hembiapo vaikuére.  Haʼe kuéra ojere che hegui ha ipo kuéra henyhẽ tuguýgui. Ojere che hegui omombaʼe guasúvo itaʼãnga rei kuéra ha, ombojeroviávo umívape, kuéra oity tatápe imemby kuéra, umi mitã haʼe kuéra oguereko vaekue che hegui.  Hiʼári, ojapo che rehe koʼã mbaʼe: peteĩ araitépe omongyʼa hikuái che róga marangatu ha omomarã umi ára ojepytuʼuha.  Ha upe ára omombo hague tatápe imemby kuéra omombaʼe guasúvo taʼãnga rei, ou omomarãvo che tupao.   Omondo hikuái ogueru vaerã kuimbaʼe mombyrýgui, ha umíva ou. Haʼe kuéra katu ojahu, omoporã hesa kuéra ha omoĩ ijehe jeguaka ohaʼarõvo umi kuimbaʼépe;  tavagua maymáva tojuka chupe kuéra itápe ha kyse pukúpe, toñakãʼo imemby kuña ha imemby kuimbaʼe kuéra ha tohapy hóga kuéra.  Che ambopaháta upe tetãgui teko kyʼa. Upéicha opa kuña oikuaáne ha ndohói chéne heko kyʼa rapykuéri.  Umi mokõi kuña katu oñenupãta omombaʼe guasu haguére taʼãnga reípe ha heko kyʼakuére. Ha péicha peikuaáta cheha opa mbaʼe Jára.” Ára 10, mes 10, áño 9 ramo, Ñandejára heʼi chéve:  Nde, kuimbaʼe, ehai ko ára, ehai, ko árape Babilonia ruvicha guasu ojeity Jerusalén rehe.   eity pype soʼo, ipokue ha sakarõ iporãvéva.   Eru ovecha iporãvéva, ejuka ha ejatapy iguýpe topupu porã, ojy haguã ikãngue jepeve.   Upévare Ñandejára heʼi: Tojerereko upe táva oporojukáva! Haʼete ku japepo tujakue ojepeʼo ha ikuʼipáva ohóvo. Enohẽ peteĩ-teĩ umi soʼo pehẽngue, reheja peve nandi.   Tuguy oñeñohẽ vaekue pe távape noñeñohẽi yvýpe ojahoʼi haguã yvytĩmbo, ita ári uvei oñeñohẽ.   Ha upépe ahejáta ikatuʼỹ haguãicha ojejahoʼi, ha amyengovia chupe kuéra tuguy oñohẽ vaekue.   Upévare Ñandejára heʼi: “Tojerereko upe táva oporojukáva! Che voi ajapóta peteĩ tata guasu.   Ha nde eru heta jepeʼa, embojepota tata ha embopupu pe soʼo, hypa peve ha okaipa umi kãnguekue,   Upéi emboguejy tata ári pe japepo nandi pytã asy peve ha opyta ipotĩ ikyʼakuégui!   Opáichavo ikyʼa etereígui, tatápe jepe naipotĩ véima.”   Jerusalén, che romopotĩse vaekue nde kyʼakuégui, ha nderehejái romopotĩ. Ne potĩta, aity rire nde rehe che pochy mante.  Che, opa mbaʼe Jára, haʼe upeichaha ha upéicha oikóta. Cheté voi ajapóta, ha na pyrũ moʼãi che ñeʼẽre, ndoroiporiahurereko moʼãi ha ndajevy moʼãi haʼe vaekuégui. Roinupãta ojerureháicha nde reko vai rehe ha ne rembiapo vaikuére. Che, opa mbaʼe Jára upéicha haʼe.   Ñandejára heʼi chéve:  Nde kuimbaʼe, aipeʼáta nde hegui pyaʼe ha voi, pe nde rehayhuvéva. Ha ani reñembyasy ha ne rasẽ, ha reñohẽ nde resay.  Pyhareve añeʼẽ aína che rapicha kuéra ndive ha kaʼaru omano che rembireko. Upe riregua ára oúvape, ajapo umi Tupã heʼi vaekue chéve ajapo haguã.  Upépe umi tavagua heʼi chéve: —Eremína oréve mbaʼépa heʼise pe rejapóva reína.   Che haʼe chupe kuéra:   —Ñandejára heʼi chéve: Amomarãta che róga, peẽ pemaʼẽseteha, pehayhu etéva pende jeroviaháva ha pene mombaretéva. Pende raʼy ha pende rajy peheja vaekue Jerusalénpe ojejukapáta.  Ha ere chupe kuéra: Peẽ pejapóta che ajapo haguéicha, napemoʼã kuaa moʼãi pende rova pehechaukávo mbaʼe mbyasy, ha ndapeʼu moʼãi upe mbuja ojeʼúva péicha jave.  Ndapeiko moʼãi akãnandi ha py nandi. Napeñembyasy moʼãi ha na pene rasẽ moʼãi. Pene kangypáta pende reko añanguére peñemoĩta pejaheʼo joa oñondive.  Ezequiel, peẽme guarã peteĩ mbaʼe rechaukapýta, ha opa mbaʼe haʼe ojapo vaekue peẽ pejapóta. Ágã upéva oikóvo, pehecha kuaáta cheha opa mbaʼe Jára.   Aipeʼáta umi Israel guágui pe tupao imombareteha, iporãnguére ovyʼaiteha, ohechasetéva ha ohayhuetéva. Aipeʼáta avei chugui taʼýra ha tajýra kuéra.  Ha upe árape, pe ikatúva okañy oúta ne momarandu.  Upe árape na ne ñeʼẽngu moʼãvéi ha ikatúta reñeʼẽ pe okañy vaekue ndive. Mbaʼe rechaukaháta nde táva guápe guarã ha upéicha ohecha kuaáta cheha opa mbaʼe Jára. Ñandejára heʼi chéve:  Nde, kuimbaʼe, ejere umi amoníta gotyo  ha emomarandu chupe kuéra che rérape.  Upévare che pomeʼẽta umi tetã kuarahy resẽ gotyogua poguýpe, haʼe kuéra oñemombaʼe haguã pende yvýre, omopuʼã haguã hóga kuéra. Hoʼupáta pene remitỹngue ha pene kamby.  Rabágui ajapóta kapiʼity kaméllo okaru haguã, ha Amóngui ñu ovechápe guarã. Upépe pehecha kuaáne cheha opa mbaʼe Jára.   Che, opa mbaʼe Jára, haʼe: Peẽ amoníta pejepopete ha pepopo vaekue vyʼágui, ha peñembohory Israel rehe.  Upévare amopuʼãta che po poinupã haguã ha pomeʼẽta umi tetãme oipeʼapa haguã pende hegui opa perekóva. Poipeʼáta yvypóra apytégui, pomokañyta tetã nguéra paʼũgui, pohundi etéta. Upépe pehecha kuaáne cheha opa mbaʼe Jára.   Che, opa mbaʼe Jára, haʼe: Moab  ha Seír heʼi Judá opa tetãichanteha avei.  Upévare ambokuáta peteĩ hendápe ha ahejáta yvýre ipy guive iñakã meve umi táva iporãvéva: Bet-Jesimot, Baal-Meón ha Quiriataim.  Ahejáta umi tetã kuarahy resẽ gotyogua pópe ijyvy, ajapo haguéicha amoníta kuérare, avave imanduʼaveʼỹ haguãicha hese kuéra tetã nguéra apytépe.  Ajapóta Moab rehe pe ajapo vaerã, ha upévo ohecha kuaáne cheha opa mbaʼe Jára.   Che, opa mbaʼe Jára, haʼe: Edom  oñemyengovia ñarõ iterei Judáre, ha tuicha ojaʼyvere che ndive.  Upévare, haʼe: Amopuʼãta che po ainupã haguã Edómpe ha ahundíta yvypóra ipypegua hymba kuéra reheve. Ahejáta hendaguépe tapere. Yvypóra omanóta kyse pukúpe táva Temán guive táva Dedán peve.  Añemyengoviáta Edom rehe che retã Israel rupi. Haʼe ojeitýta Edom rehe che pochy ha che pochy ojerureháicha. Upéicharõ haʼe ohecháta mbaʼéichapa amyengovia hembiapo vaikue. Che, opa mbaʼe Jára, haʼe upéicha.   Che, opa mbaʼe Jára, haʼe: Umi filistéo  oñemyengovia Israel rehe ojahéi vai etereívo hese. Ndaijaʼéigui hese ymaite guive ojeity hese ohundiete haguã.  Upévare che, opa mbaʼe Jára, haʼe: Amopuʼãta che po ainupã haguã filistéo kuérape; ahundíta umi ceretéope ha ahundíta avei umi opytáva gueterípe yguasu rembeʼýpe.  Añemyengovia ñarõ etereíta hese kuéra, ainupãta amboʼipa haguãicha. Ha ajapómarõ péicha, oikuaáta cheha opa mbaʼe Jára. Mes peteĩha oñepyrũrõ, áño 11hápe, Ñandejára heʼi chéve:   “Tiro opuka vaekue Jerusalén rehe, ha heʼi: Umi okẽ oñeñemuha tetã nguéra ndive hoʼa ojekapaite! Péina ágã cheháma! Che añemyenyhẽ mbaʼetágui, haʼe katu opyta yvýre!   Che, opa mbaʼe Jára, haʼe: “Yvate gotyo guio amboúta Nabucodonosor, Babilonia ruvicha guasu imbaretéva, ojeity haguã Tírore. Oúta kárro, kavaju ha hiʼarigua ha heta ñorãirõhára reheve.   Kyse pukúpe ohundipáta umi tetã oĩva ipoguýpe, omopuʼãta ijerére korapy yvate ha ojejupiha ojeity haguã hese.   Kyse yvuku reheve ojeitýta ikorapy yvate rehe ha hóga yvate kuéra omonguʼipáta.   Babilonia ruvicha guasu oikéta umi hokẽ rupi, ojeikeháicha umi táva guasúpe, mbaretépe hoʼa vaekue. Hetaiterei ikavajúta ha pe yvytĩmbo Tírope omoʼãmbáta, umi ikorapy yvate oryryipáta kavaju ha kárro kuéra ryapukuépe,   umi ojeguataháre kavaju kuéra opyrũmbáta, Yvypóra ojejukapáta kyse pukúpe, ha hoʼapáta yvýre hóga mbarete kuéra.   Ohejáta mbaʼeveʼỹre, omondapáta imbaʼe repy, oitýta ikorapy yvate kuéra ha umi nde hóga guasu iporã porãva, ha amombopáta y guasúpe ita, yvyra ha ogakue guive.   Upéicha ambopaháta umi ipurahéi ryapu ha noñehendu moʼãvéi umi hiʼarpapu.   Ajapóta chugui peteĩ ita perõ oñemoĩha pyaha ikã haguã, ha nopuʼã moʼã véima arakaʼeve.” Che, opa mbaʼe Jára, añeʼẽma.   Che, opa mbaʼe Jára, haʼe Tírope: “Umi tetã yguasu pegua oryrýita ohendúvo nde jeʼa ryapu, umi ojekutupáva pyʼambu ha ojejukáva paʼũme.  Umi mburuvicha guasu yguasu pegua oguejýta oguapyhágui ha oipeʼáta ijao kuéra ojeguapáva ha okyhyjepa guasúgui oguapýta hikuái yvýpe, oryrýi osusũ ha oñemondyipáta nde rechávo.  Upérõ ojeʼéne ndéve guarã ko purahéi jaheʼo: Mbaʼeichaite pevépa reñehundi, mbaʼeichaite pevépa reñapymi y guasúpe, nde, táva guasu ne rerakuã mombyrýva! Nde pypegua reheve, ne mbarete vaekue yguasu ári ha reporomongyhyje vaekue opa henda rupi!   Koʼágã reʼámava, tetã nguéra yguasu pegua oryrýi kyhyjégui, koʼágã reikopámava hese, umi tetã yguasu mbyte pegua oñemondyipáma.”   Che, opa mbaʼe Jára, haʼégui kóicha: “Rohejáta yvýre, umi táva guasúicha, avave oikoʼỹha. Ahejáta nde ahoʼi yguasu,  ha tereñapymi oimehápe umi omano vaekue, oimehápe umi oikove vaekue yma. Roitýta yvykua hypyvehápe, ku ñehundipaveʼỹ retãme ha reikóta umi omano vaekue apytépe. Ndaipóri moʼã véima oikóva nde pype, ha nereñemopuʼã jey moʼã véima ko yvy ojeikohápe.  Ajapóta nde hegui peteĩ mbaʼe nde vaíva ha ndereikove moʼã véima. Rejehekáta ha arakaʼevéma nderejejuhu moʼãvéi.”  Che, opa mbaʼe Jára, haʼe upeichaha. Ñandejára heʼi chéve:  “Nde, kuimbaʼe, epurahéi ko purahéi jaheʼo Tírore,  nde puʼaka ojepyso yguasu mbyte peve, nde apohare kuéra nde apo ygára iporãvévarõ.   Yvyra omoĩva nde rehe kuriʼy meme, ojegueru vaekue yvyty Senírgui, pe nde ýva puku, kuriʼy Líbano peguarégui,   umi ne rrémo, rróble Basán peguare, nde ape ojejapo kuriʼýgui Chíprepe guare, ha oñembojeguapáva.   Umi nde poyvi yvytu ombovúva ojejapo líno jegua Egíptope guarégui, mombyrýgui ojehecháva, ha umi nde poyvi oñeñemoʼãha pytãũ ha pytãva katu, Chipre peguare avei.   Umi ne rrémo omonguʼéva ou Sidón ha Arvádgui, umi ne myenonde katupyrýva, kuimbaʼe nde pypegua voi.   Umi Guebalgua yvyráre ombaʼapo kuaáva ne myatyrõmante. Opaichagua ygára ha ipypegua kuéra oñemu ne ndive ne mbaʼe repýre.   Persia, Lidia ha Libia pegua kuéra oiko ñorãirõhárõ ndéve guarã, ha omosãingóvo nde rehe hete moʼãha ha iñakã moʼãha ne mbojegua ha ne momimbipa.   Arvad pegua kuéra, ne ñorãirõha aty ndive, oĩmba nde jerére, ha umi nde róga yvatépe oĩ kuimbaʼéta Gamad pegua. Hete moʼãha kuéra omosãingo pe nde rogykére, ha nde rechauka ne porãve.  Ne mbaʼévagui Tarsis oñemu ne ndive ha na ne mbaʼe repy rekovia omeʼẽ ndéve pláta, fiérro, estáño ha plómo.  Grecia, Tubal ha Mésec oñemu ne ndive ha ohepymeʼẽ ndéve tembiguáipe ha tembiporu vrónsepe.  Umi Bet-Togarmá pegua ohepymeʼẽ ndéve kavaju ne rendarã ha mburika remombaʼapo haguã.  Rodas pegua kuéra oñemu ne ndive. Reñemu heta tetã yguasu rupigua ndive, ohepymeʼẽva ndéve marfílpe ha yvyra ébanope.  Edom oñemu ne ndive hetágui ne mbaʼe repy ha ohepymeʼẽ ndéve ita vera hovýpe, poyvi pytãme, ñembovyvy jeguápe, líno sỹime, coral ha ita vera pytãme.  Upéicha avei oñemu ne ndive Judá ha Israel ha ohepymeʼẽ ndéve Minit peguare trígope, hiʼupyrãme, eíra, ñandyry ha insiénsope.  Damasco ojogua nde hegui opaichagua mbaʼe repy ha ohepymeʼẽ ndéve Helbón peguare kaguýpe ha Sahar peguare ovecha raguépe.  Uzal guive ojegueru ndéve kaguy, fiérro oñembaʼapo pyre, kanéla ha mbaʼe ryakuã porã, ne mbaʼe repy rekovia.  Dedán oñemu ne ndive umi oñekotevẽvare kavaju oñembyape haguã.  Arabia ha opa mburuvicha Quedar pegua ojogua nde hegui, ha ohepymeʼẽ ndéve ovecha ha kavarápe.  Umi oñemúva ne ndive Sabá ha Ramá pegua ohepymeʼẽ ndéve mbaʼe ryakuã iporãvévape, ita porã hepýva ha órope.  Ne ndive oñemu Harán, Cané, Edén ha umi ñemuhára Sabá peguáva, Asiria guáva, ha umi Media tuichakue peguáva,  rejogua chugui kuéra aorã iporã porãva, ahoja pytãva, oñembovyvy jeguáva, ipyaha pyre yvýre guarãva, ipara opáicha guáva ha tukumbo ojepoka hatãmbyre.  Ygára guasu-guasu Tarsis pegua ou ojoapykuéri, oguerúvo ndéve mbaʼe repyeta. Nde vaekue ygára yguasu mbytépe guáicha, henyhẽva mbaʼe repy etágui.   Umi nde rrémo omonguʼéva ne renohẽ yguasu rupi ha yvytu kuarahy resẽ guiogua ne peheʼãmba yguasu mbytépe.   Ne mbaʼe repyeta, umi nde rrémo omonguʼéva, umi ne myenondehára, umi ne myatyrõva ha umi ne moñemúva, umi oñorãirõva nde rehehápe ha opa nde pype ombaʼapóva, ohopáta yguasu ruguápe reñapymiha ára.   Umi nde rrémo omonguʼéva sapukái omboryryipáta umi y rembeʼy pegua.   Umi nde rrémo omonguʼéva ojepoíta ijygára guasu kuéragui; ha umi myenondehára opóta chugui kuéra.   Osapukái hatãta ha nde rehe hasẽ soróta oitýta yvytĩmbo iñakãre ha tanimbúpe ojapajeréita.   Oñemyakã perõta hikuái, oñemondéta ao vosakuépe ha ojaheʼo soróta ñembyasýgui.   Heʼíta hikuái nde rehe purahéi jaheʼo: Máva piko oñembojojáta Tírore, táva guasu oĩ vaekue yguasu mbytépe?   Oguahẽ ramo y guasúgui ne mbaʼe repy kuéra rembovyʼa vaekue heta tetãme, Opa mbaʼe rerekóva ha ne mbaʼe repyeta rupi remombaʼe reta vaekue opa mburuvicha guasu ko yvy ári guápe.   Koʼágã katu ñembojaʼokuepa reime yguasu ruguápe. Umi nde pypegua kuéra ha ne mbaʼe repyeta oñapymi ne ndive hugua peve.   Umi tetã yguasu mbyte rupigua oñemondyipa nde rechávo, huvicha guasu kuéra katu hague puʼãmba kyhyjégui ha hesaʼyjupa.   Umi ñemuhára ambue tetã rupigua, Ijurujái nde rehe oiko haguére nde hegui mbaʼe kyhyjeha, ha reikopámagui hese opa árape guarã. Tupã ojere ha heʼi chéve:  “Nde, kuimbaʼe, ere Tiro pegua mburuvicha guasúpe: Kóicha heʼi Tupã: ‘Nde pyʼapy henyhẽ jejapógui, ha reimoʼã ndeha Tupã oguapýva tupã nguéra apytépe ha ne mbojereha yguasu. Nde katu ndahaʼéi tupã, yvypórante nde, reimoʼãva ne arandu tupãicha.   Ne aranduve ngaʼu piko Daniélgui? Oime ngaʼu piko mbaʼe jekuaaʼỹ ndereikuaáiva?   Ne arandu ha nde katupyry rehe ae rehupyty mbaʼe reta, ne karameguã kuéra remyenyhẽ óro ha plátagui.   Nde katupyrýgui mbaʼe ñemúme remboheta hetave rerekóva, ha ne mbaʼe reta ne mbojejapo.   Upévare Tupã heʼi: Reimoʼãgui rerekoha peteĩ tupã arandu,   amboúta nde ári ambue tetãgua kuéra, umi heko añavéva, oharyvo táva kyse puku ne rãirõ haguã, ndéve, ne porã na he aranduetéva, ha ohejáta ne mimbikue yvýre.   Ne rundíta yvykua pypukúpe ha remano vaíta yguasu mbytépe.   Ha reimoʼãtantepa reína ne aranduha peteĩ tupãicha, reimémarõ nde jukaharã renondépe? Umi nde jukáva pópe yvypóra reietétante hína nde!   Remanóta ne retãguaʼỹ pópe, omanoháicha Tupã reroviaʼỹha. Che, Tupã, añeʼẽma, che ameʼẽma che ñeʼẽ.”   Tupã ojere ha heʼi chéve:  “Nde, kuimbaʼe, ere peteĩ ñembyasy purahéi mburuvicha guasu Tiro peguáre, ha ere chupe: Kóicha heʼi Tupã: Nde vaekue techapyrã teko porãme, ne renyhẽ arandúgui, porãme na nde rasahái.   Reime vaekue yvágape, Tupã yvotyty, ne mbojegua opaichagua ita vera hepy: rubí, krisólito, jáde, safíro, granáte ha esmerálda; umi ne namichãi ha opa ne mbojeguáva óro guigua meme, ojejapo vaekue ndéve guarã reiko ypy hague ára guive.   Aheja oñangareko nde rehe peteĩ ipepóva, reime vaekue Tupã kaʼaguy marangatúpe, ha reguatámi mbyja apytépe.   Iporãmba vaekue nde reko reiko ypy hague ára guive, ojekuaa peve nde pype teko aña.   Tuicha rupi ne mbaʼe ñemu reñemyenyhẽ pochy ha teko vaígui. Aipo ramo romosẽ vaekue che renondégui, roity pe Tupã kaʼaguy marangatúgui, ha pe ipepóva oñangareko vaekue nde rehe, nde peʼa mbyja paʼũgui.   Ne porãgui rejejapo, reverapágui na ne aranduvéi. Che roity yvýre, romoĩ oñeñembohory haguã nde rehe mburuvicha guasu kuéra renondépe.   Heta ne rembiapo vai ha reñembyai ne mbaʼe ñemúme, reguahẽ peve remongyʼa nde tupao kuéra. Upémarõ amoheñói nde pype voi peteĩ tata ne mbokusugue vaerã. Opa yvypóra nde recha koʼágã reime yvýpe, oiko nde hegui tanimbu.   Opa tetã nde kuaáva oñemondýi nde rechávo. Oiko nde hegui peteĩ mbaʼe ojekyhyjeha; nde repáma opa árape guarã!”   Tupã ojere heʼi chéve:  “Nde, kuimbaʼe, ejere Sidón gotyo,  ha eñeʼẽ che rérape hese.  Amondóta nde ári mbaʼasy, nde rape kuéra osyryrýta tuguy; nde pypegua kuéra hoʼáta omano kyse pukúpe opágui, upévo ojehecha kuaáta cheha Tupã   Israel noñembyasy moʼã véima umi ñeroʼyrõ eta ohasávare, ñuatĩ akua rasýicha ojeréva hese. Upévo ojehecha kuaáne cheha Tupã.   Che, Tupã, haʼe: “Ambyatýta Israelgua maymáva, opa tetã isarambiha rupigui, ha ahechaukáta che marangatuha tetã nguéra resa renondépe. Israel oikóne hetã teépe, pe tetã ameʼẽ vaekue Jacob, che rembiguáipe.  Upépe oikóne kyhyjeʼỹme ha pyʼa guapýpe, ojapóne hikuái óga ha oñotỹne parralty. Che ainupãne opa tetã ijereregua ogueroʼyrõva Israélpe. Upévo ojehecha kuaáne cheha tupã, Israel Jára.” Upe 12 araha, jasy 10hágui, 10ha áñope, Tupã ojere ha heʼi chéve:  “Nde, kuimbaʼe, tereho koʼágã faraón rendápe, mburuvicha guasu Egipto pegua ha ojeity hese ha opa Egipto rehe, che rérape.   Amoĩta ndéve tyʼãi ne tĩre, ha ahejáta toja nde apére umi pira nde y pegua. Nde ysyrýgui roguenohẽne umi pira ojapáva nde rehe reheve!   Romombóta umi yvy ojeikoʼỹháre pira kuéra nde y peguáreve, reʼáta pe ñu reíre ha avave na nde reraha moʼãi ne ñotỹvo. Ahejáta okaru nde rehe umi tymba ñarõ ha umi yryvu.   Opa Egipto guáva ohecha kuaáta cheha Tupã. Mayma Israelgua nde reka vaekue reipytyvõ haguã, nde katu ku takuáraicha,   nde apyhývo ipópe kuéra rejeka ha reikutu chupe kuéra ijyképe; ejejokose jave nde rehe, repẽ ha reheja hoʼa.”   Upévare che, Tupã, haʼe: “Ahejáta ojejeity nde rehe kyse puku reheve, ha ojejuka umi nde pypegua ha ne rymba kuéra.  Oikóta nde hegui yvy ojeikoʼỹha, ha maymáva ohecha kuaáne cheha Tupã. Nde ere vaekue: Nilo che mbaʼe, che ajapo vaekue.  Néi, che aikuaauka ndéve cheha nde rayhuʼỹha ha nde vaipa jepéva, Migdol guive Asuán peve, Etiopía rembeʼýpe.  Yvypóra ha tymba kuéra ave ndohasái chéne upe rupi. Ha 40 áño aja pukukue avave ndoiko moʼãi upépe.  Che ajapóta nde hegui, Egipto, tetã iperõ ha oñembyaipavéva opa tetãgui; 40 áño pukukue nde táva guasu kuéra opytapáta yvýre, vai eteve umi táva guasu oñembyaipávagui, ha omosẽmbáta umi nde pype oikóva ha omosarambipáta chupe kuéra opa ambue tetã rupi.   Che, Tupã, haʼe: “Upe 40 áño rire, ambyatypa jeýta Egiptogua kuéra umi tetã omosarambipa haguégui.  Ahejáta ou jey umi Egiptogua ojejopy vaekue, ha ojehogapo yvy gotyo Egíptope, mamo oiko ypy haguépe voi, pe peteĩ tetã imombaʼe guasuʼỹva.  Haʼéta tetã michĩvéva ha nopuʼã tuichave moʼã véima umi ambue tetãgui. Amomichĩta ku ikatuʼỹve haguãicha oguereko ipoguýpe ambue tetã;  Ha Israelgua maymáva ndojeroviavéi chéne Egíptore, ha upéva ohechaukáne chupe kuéra ojavy hague ako oho ramo upépe pytyvõ rekávo. Upépe ohechakuaáne che haʼeha Tupã.”   Ára peteĩha, jasy peteĩha, áño 27hápe, Tupã heʼi chéve:  “Nabucodonosor, mburuvicha guasu Babilonia pegua, péina ojeity Tiro rehe peteĩ ñorãirõ guasurã; iñakã perõmba ha ijatiʼy Aipa peve; ha jepevénte upéicha mbaʼeve iporãva noguenohẽi upe ñorãirõgui, ogueraha vaekue Tiro ári.  Upévare che, Tupã, haʼe: “Ahejáta Nabucodonosórpe ojapyhy Egipto, toipeʼa chugui imbaʼe reta ha opa oguerekóva; upe omondáva reheve oguerekóta ohepymeʼẽ haguã iñorãirõhára kuérape.  Ahejáta Nabucodonosórpe ojapyhy Egipto ahepymeʼẽvo chupe ñorãirõ ogueraha vaekue Tiro rehe, ombaʼapógui chéve guarã.” Che, Tupã, haʼe upeichaha.   “Koʼágã rupi, ajapóta Israélgui peteĩ tetã imbaretéva, ha nde, Ezequiel, ikatu haguã reñeʼẽ chupe kuéra hovápe porã. Upépe ohecha kuaáne hikuái cheha Tupã.” Upéi ahendu heʼíva chéve: “Nde, kuimbaʼe, eñemboʼy, añeʼẽta ndéve”.  Ahendu aja upe ñeʼẽ, añandu oikeha che pype Tupã Espíritu ha che rereko ñemboʼyhápe, ha ahendu heʼírõ chéve:  “Nde, kuimbaʼe, romondóta Israelgua kuéra rendápe, iñeʼẽ renduʼỹva ha opuʼãva che rehe. Haʼe kuéra ha itúva kuéra ypykue opuʼã che rehe koʼágã peve.  Yvypóra jejapo ha ipyʼa hatãva hína umi romondoha ere haguã chupe kuéra: Péicha oñeʼẽ Ñandejára.  Ne rendu ha nerenduʼỹme tekove jejapo ku hína umíva oikuaáne hikuái oĩha peteĩ maranduhára  ijapytépe kuéra.  Nde katu, kuimbaʼe, ani rekyhyje umi haʼe kuéra heʼívagui. Reiméta reína ñuatĩ apytépe ha reguapýta alakran ári. Ani rekyhyje ha ne pyʼa mirĩ henondépe kuéra, tekove jejapo ku hína umíva.  Nde eréta chupe kuéra mbaʼépa che haʼe, tohendu térã tohenduʼỹ, tekove jejapo ku hína umíva.  Ha nde, kuimbaʼe, ehendu ko haʼétava ndéve; ani nde jejapo avei umi tekove jejapóicha. Eipeʼa nde juru ha heʼu ko ameʼẽtava ndéve”.  Upépe ahecha peteĩ po ojepysóva che gotyo peteĩ kuatia apakuapy reheve.  Oipyso che renondépe ha ahecha ojehaiha mokõive ijapére  jaheʼo ha ñembyasy meme. Tupã heʼi chéve:  “Nde, kuimbaʼe eñeʼẽ che rérape ha ere: Kóicha heʼi Tupã: Pesapukái pe ára   oñemoaguĩmavare; oguahẽ Tupã ára! Ijaraíta upe ára, ára oporomongyhyjepáva tetã nguérape guarã!   Hoʼáta ñorãirõ Egíptore. Ha ágã upépe, ojejukávo hetápe ha oñemondapa ojererekóva ha ombyaipa hikuái Egipto hapo peve, Etiopía oñemoĩta oryrýi.   Ohóta avei ñorãirõháme umi Etiopía ha Libia pegua, Lidiagua, Arabia tuichakuégui, Cub ha heta ambue tavagua, ha tetã nguéra oñomoirũvagui.   Kóicha heʼi Tupã: Umi oipytyvõva Egíptope Omanóta ñorãirõháme, Migdol guive Asuán peve. Egipto puʼaka ojeroviaiteha opytáta yvýre.” Che, Tupã, ameʼẽ che ñeʼẽ.   “Egíptogui oikóta ojeikoveʼỹha ha itáva kuéragui umi oñembyaipavéva.  Che, Tupã, haʼe: “Aiporúta Nabucodonosor, mburuvicha guasu Babilonia pegua haguã yvýre Egipto mbaʼe reta.  Haʼe ohóta imoñorãirõha kuéra ndive, tapicha kuéra ipyʼaʼỹva, ombyaipa haguã upe tetã. Ojeitýta Egíptore kyse puku reheve, ha ohejáta hikuái upe tetã henyhẽ teʼõnguégui.  Ahejáta pe ysyry Nilo hypa, ha amoĩta upe tetã heko añáva pópe, umi tetã ambuegua rupi ahejáta upe tetã ha opa mbaʼe oĩva ipype yvýre.” Che, Tupã, añeʼẽma.   Che, Tupã, haʼe: “Ahundíta umi taʼãnga rei ha umi tupã guaʼu Menfis pegua. Egipto ndoguereko moʼã véima oisãmbyhy vaerã chupe ha omyenyhẽta kyhyjégui upe tetã.   Tapere ahejáta Egipto, yvy gotyo, tata ambojáta Soan rehe ha Tebas rehe ajapóta pe haʼe vaekue ajapotaha.   Che pochykue aitýta Sin ári, upe Egipto róga mbarete, ha ahundíta Tebas mbaʼe reta.  Tata ambojáta Egíptore ha Sin ojepokáta mbaʼasýgui; ikua ikuapáta Tebas mbojereha ha Menfis oñerãirõta araitépe.  Mitãrusu kuéra On ha Bubastis pegua omanombáta ñorãirõháme, ha ambue kuéra ipypegua katu ojererahapáta yvyrakuápe.  Ágã che ahundímarõ Egipto ha amokangypa pe puʼaka ojeroviaitei hague, kuarahy okañýta Tafnéspe, arai hũ ojahoʼipáta Egipto ha umi itáva guasu pypegua kuéra ojererahapáta yvyrakuápe.  Che ajapóta umi oiko vaerã Egíptore, ha upévo ohecha kuaáne cheha Tupã.”   Pe 7 arahápe, peteĩha jasy rehegua, 11 añohápe, Tupã ojere ha heʼi chéve:  “Che amopẽ ijyva pe faraóngui, Egipto pegua mburuvicha guasu, ha avave noipohanói vaekue imbarete jey haguãicha ha oguereko jey ipópe kyse puku.  Peteĩ araha, mbohapy añohápe, 11ha áño ramo, Tupã ojere heʼi chéve:  “Ere faraónpe, mburuvicha guasu Egipto pegua, ha opa hetã guápe: Mbaʼe rehépa ikatu ñambojoja nde tuichakue? Rejogua kuriʼy máta yvatépe   Upévare che amboyke che hegui; ahejáta hoʼa peteĩ mburuvicha pytagua pópe, ohejátava hese iñaña pore.  Umi pytagua heko añavéva oikytĩ ha oheja reíta upe yvyra; hakã nguéra isarambíta umi yvyty, umi ñu ha kaʼaguy paʼũ rupi, ha opa umi táva oiko vaekue ikuarahyʼã guýpe ohejapáta chugui.  Guyra opaichagua oúta oiko upe yvyra hoʼa vaekuépe, ha tymba opaichagua,  oĩ ramo jepe y rembeʼýpe, ndokakuaa moʼã véima peichaite peve, ha hiʼy porã ramo jepe ndohupyty véima vaerã arai ha ndoho véima vaerã yvatete peve. Opavave oĩ omano haguã, oguejy haguã yvyguýpe, ha oñembyaty umi oimémava ityvýpe ndive.   Che, Tupã, haʼe: Ágã pe yvyra hoʼámarõ omano yvyguýpe, ahejáta hypa ñembyasýgui pe yguasu hypyetéva; ojokóta umi ysyry ha opa y osyrýva; hese ahejáta ojahoʼi ñembyasy pe Líbano kaʼaguy ha ipiru umi yvyra rakã oĩva guive ñúme.  Ágã ku ahejámarõ oguejy teʼõngue retãme oĩma haguã umi omano vaekue ndive, pe ijeʼa ryapu mboryrýine tetã nguérape. Ha upe oĩháme, yvyguýpe, ipyʼa guapýpe, ipyʼa guapýne umi yvyra rakã yvága pegua, umi iporãvéva ha hiʼy porãvéva Líbano kaʼaguy pegua.  Umíva avei, haʼéicha, oguejy vaerã teʼõngue retãme, oĩ haguã umi ñorãirõháme omano vaekue ndive. Umi oikove vaekue ikuarahyʼãme isarambipáne tetã nguéra apytépe.  Mavave yvyra rakã Edén pegua ndaikatúi vaekue oñembojoja hese imimbikuépe ha ijyvatekuépe, ha jepevénte upéicha, oguejy vaerã umi yvága pegua ndaikatúi vaekue oñembojoja hese imimbikuépe ha ijyvatekuépe, ha jepevénte upéicha, oguejy vaerã umi yvága pegua ndive upe tetã yvýpe, oiko haguã umi heko jeroviaʼỹva apytépe, umi ñorãirõháme omano vaekue ndive. Upe yvyra rakãko hína ku faraón ha opa umi heseguáva.” Che, Tupã, haʼe upeichaha. Áño 12ha ramo, peteĩha ára jave, Tupã omoguahẽ iñeʼẽ ha heʼi chéve:  Nde, kuimbaʼe, ehenduka purahéi jaheʼo Faraón rehegua. Ere: Ndaipóri véima rejapo vaerã nde, tetã nguéra jaguarete! Ku tymba vai ñarõ ýpe guáicha, reipeju peju vaekue ne tĩ rupi, pe y rembotyai nde pýpe ha reipyvu jere pe ysyry.   Kóicha heʼi Tupã: Che aipysóta che pyaha nde ári, umi tetã ipypegua retáva reimeháme, ha haʼe kuéra nde rupíta che pyahápe.   Roitýta yvýpe, romombóta ñu reihápe ha ahejáta toguejy nde ári opa guyra ovevéva árare ha tahyguãtã nde roʼógui umi tymba ñarõ ko yvy arigua.   Amoĩta nde roʼokue umi yvyty ári ha amyenyhẽta umi ñu ne reʼõnguégui.   Ahypýita nde ruguýpe ko yvy umi yvyty ruʼã meve, ha umi y syryha henyhẽta nde ruguýgui.   Ha ágã remano vove che amoʼãmbáta pe ára ha amopytũmbáta umi mbyja, amoʼãta araípe kuarahy ha ndaheja moʼãvéi ohesape jasy.   Nde reko kyʼa haguére amoypytũta umi árare hendýva, ha ajahoʼíta pytũme ne retã.” Che, Tupã, haʼe upeichaha.   “Ojepyʼapýta heta yvypóra, arahávo marandu nde rehegua umi tetã nde reikuaaʼỹvape.  Kóicha oñeʼẽ Tupã: Babilonia ruvicha guasu kyse puku nde rupyty vaerã.   Umi ñorãirõhára heko añavéva kyse pukúpe ahejáta hoʼa ne retãgua aty. Haʼe kuéra oitýta yvýre Egipto, pe tetã jejapoite, ha opa ipypegua omanombáta.   Ahejáta omanomba hymba kuéra umi ysyry hatã rembeʼy pegua: nombotyai moʼã véima yvypóra py térã tymba kuéra pysãpẽ.   Ha upévo ahejáta umi y ipotĩmba, ñandyrykúicha tosyry.” Che, Tupã, haʼe upéicha.   “Ha ajapómarõ Egíptogui yvy ojeikoveʼỹha, ha ojepeʼámarõ upe tetãgui opa mbaʼe oguerekóva, aikutupámarõ opa oikovéva ipype, ojekuaáne cheha Tupã.   Áño 12hápe, 15 araha ramo, Tupã oñeʼẽ chéve ha heʼi:  “Nde, kuimbaʼe, ere peteĩ omanóva rehegua purahéi Egíptore ha opa ipypeguáre, ha eity chupe ha táva guasu kuéra umi tetã imbaretevévape, umi yvykuápe oguejýva ndive.   Oñeñotỹha oĩ pe yvykua ipypukuvehápe ha ipypegua kuéra aty ojere ityvýre. Opavave omano vaekue kyse pukúpe, umi oiko vaekue oporomongyhyjepa ko yvy apére.   Upépe oime Elam; opa iñorãirõha kuéra ombojere ityvy, maymáva omano vaekue ñorãirõháme. Umíva hína umi Tupã reroviaʼỹha, ojeapiʼoʼỹva, oiko vaekue omosarambi kyhyje oikovéva apytépe. Ha péina hikuái koʼágã, heko jeroviaʼỹ hague hiʼári kuéra, opa oguejýma vaekue yvykuápe ykére.  Haʼe kuéra noñeñotỹi umi yma guare mbaʼe porã apoharéicha, oguejy vaekue ityvýpe imbaʼe porojukaha reheve ha oguerekóva iñakã guýpe ikyse puku ha iñemoʼãha hetekue ári, oiko rire hikuái omyasãi kyhyje oikovéva apytépe ko yvy apére.   Ha nde, Egipto, upépe reiméta umi heko jeroviahaʼỹva apytépe, umi omano vaekue ñorãirõháme.   Péina upépe Edom, huvicha guasu kuéra ha isãmbyhyha kuéra ndive, jepeve imbarete ojepyso avei umi ñorãirõháme omano vaekue ndive. Haʼe kuéra ojepyso yvykuápe umi heko jeroviahaʼỹva paʼũme, umi ojeapiʼoukaʼỹ vaekue apytépe, oguejýma vaekue yvykuápe.   Faraón ohecháta chupe kuéra ha ipyʼa guapýta. Pe Faraón ha iñorãirõha maymáva omanombáta kyse pukúpe.” Che, Tupã, haʼe upéicha.  “Che aheja vaekue omyasãi kyhyje yvy apére opa oikovéva apytépe, ha jepevérõ upéicha, Faraón ha hesegua maymáva ojepysóta umi heko jeroviahaʼỹva apytépe, umi omano vaekue kyse pukúpe ñorãirõháme.” Che, Tupã, haʼe upeichaha. Tupã ojere ha heʼi chéve:  “Nde, kuimbaʼe, eñeʼẽ umi ne retã guápe ha ere chupe kuéra: che amondo ramo ñorãirõ peteĩ tetãme, upe tetã oiporavo peteĩ ijapytégui kuéra iñangarekoharã.   Ikatu niko oime che haʼe raʼe peteĩ heko añáva ojejuka vaerãha; ha néi, nde nereñeʼẽi ramo hendive omyengovia haguã heko vai ha haʼe ndojapói, upe heko añáva omanóne hembiapo vaikuére, ndéve katu ajeruréne rehepymeʼẽ haguã chéve upe omanóvare ojei haguã teko vaígui, ha haʼe ndojapói, haʼe omanóne heko vaikuére, ha nde neremanói chéne.  Nde ere ramo katu peteĩ heko añávape oheja haguã heko vaikue, ha haʼe ndohejái, haʼe omanóta hembiapo vaikue ojerureháicha, nde katu reikovéta.”   “Nde, kuimbaʼe, ere Israelgua kuérape: ‘Peẽ peje: Ore renyhẽ jejavy ha tembiapo vaígui. Upévare ore tuju rohóvo. Mbaʼéicha piko roikovéta?  Che katu, Tupã, che rekovére haʼe ndaipotaiha omano pe heko añáva, aipota katu omyatyrõ hekove ha oikove. Israel, eheja pe teko vai reraháva. Mbaʼére piko remano vaerã?’   Yvypóra heko porãva ojeheja umi mbaʼe porã ojapóvagui ha ojapo ivaíva, upéicha rupi omanóne.  Ha pe heko vaíva ojeheja ramo mbaʼe vai apógui ha ojapo iporãva heko jojáva, upévare oikovéne.  Peẽ peje ha peje jey: ‘Tupã ndojapói hikóni teko joja’. Che katu pombojovakéta peteĩ peteĩme, peẽ Israel guápe, pende rekokuére.”   Ára 5ha mes 10hápe, 12 añoha ñaime hague ñane retaʼỹme, peteĩ kariaʼy okañy vaekue Jerusaléngui, ou ha omombeʼu chéve upe táva guasu hoʼa hague hayhuʼỹhára pópe.   Upe pyhare oguahẽ mboyve pe okañy vaekue, Tupã omoĩ ipo che rehe; ha pyhareve, ou rire upe kariaʼy, Tupã oheja jey añeʼẽ ha na che ñeʼenguvéi.   Tupã ojere che gotyo, ha heʼi chéve:  “Umi oikovéva Israel táva guasu kuérape hoʼapáva rupi, oiko heʼi hikuái: ‘Abraham niko peteĩnte vaekue, ha jepevénte upéicha, tetã tuichakue oñemombaʼe; ñande katu niko, ñande retavéva, ikatueteve ko tetã ñane mbaʼévo.’  Peiko peporojuka kyse pende pópe, pejapo umi mbaʼe che mbojeguarúva, peiko pemyakã ratĩ pende rapichápe, ha piko peimoʼã tetã járata peẽme?   Ere avei chupe kuéra: ‘Che rekovére haʼe, umi oikóva táva guasu kuéra hoʼapávape ojejukataha avei, ha umi oikóva okápe ahejáta hoʼu chupe kuéra tymba ñarõ, ha umi oikóva okápe ahejáta hoʼu ita kuápe ha yvykuápe omanombáta mbaʼasýgui.  Ahejáta upe tetã hoʼapa ha oiko chugui yvy ojeikoʼỹha ha ahundíta pe mbarete oguerekóva ojeroviaiteha. Israel kaʼaguy kuéragui oikopáta yvy ojeikoʼỹha; avave ndohasa moʼãvéi upe rupi.  Ágã che ahejávo upe tetã yvy ojeikoʼỹha ramo ha hoʼapáva, hembiapo vaikuetáre, umi che ogueroʼyrõ etéva, upépe ohecha kuaáta hikuái cheha Tupã.’   Ne retãgua kuéra oñeʼẽ nde rehe, pe táva jerére opuʼãva rupi, ha umi óga rokẽme, ha heʼi ojupe hikuái: Peju, ñahendúta oúva ñandéve Tupãgui.  Tupã ojere che gotyo ha heʼi chéve:  “Nde kuimbaʼe, eñeʼẽ che rérape ha ehova api umi ovecha rerekua Israel guápe,  ha ere chupe kuéra: ‘Kóicha heʼi Tupã: Aichejáranga umi ovecha rerekua Israelgua, oñangarekóva ijehénte! Oñangareko rangue ijovecha kuérare.  Peẽ pemboyʼu pe kamby, pejapo pende aorã haguekuégui ha pejuka umi ovecha ikyravéva, ha napeñangarekói pende ovecha atýrare.  Peẽ napeipytyvõi pende ovecha ikangyvévare ha napemonguerái umi hasýva, ndapejokuamíri umi hetyma opẽ vaekuépe, ndaperu jeýi umi hape avy vaekuépe, ndapehekái umi okañývape, pereko vai uvei katu.  Che ovecha kuéra opyta iñangarekohaʼỹre ha isarambipa  ha umi tymba ñarõ hoʼupa chupe kuéra.  Isarambipa umi kaʼaguy ha yvyty kuéra rupi, hape avypa yvy tuichakue, ha ndaipóri avave ojepyʼapýva hese kuéra ha oho oheka.   Aipórõ, peẽ ovecha rerekua, pehendu porãke che ñeʼẽ:  Che, Tupã, haʼe che rekovére: Tymba ñarõ opaichagua omonda ha hoʼupa che ovecha kuéra ndaherekuáigui. Umi che ovecha ñangarekoha kuéra ndohói oheka umi che ovechápe. Haʼe kuéra oñangareko ijehénte ha noñangareko che ovecha atýre.  Upévare, peẽ ovecha rerekua, pehendu ko ñeʼẽ:  Che, Tupã, haʼéva peẽme: Peẽ, ovecha rerekua: Aikuaauka peẽme che pende rayhuʼỹha, ha aipeʼáta pende pógui che ovecha kuéra ha ndaheja moʼã véima peñangareko hese kuéra. Upéicha ramo, peẽ ovecha ñangarekoha ndapeiko moʼã véima peñangareko pende jehénte. Aipeʼáta pende hegui che ovecha kuéra ha arakaʼevéma ndapeiko moʼãvéi peʼupa rei peikóvo.”   Che, Tupã, haʼe: Péina ápe aime! Cheté aháta aheka ha añangareko che ovecha kuérare.  Pe ovecha rerekua  ojepyʼapýva ijovecha kuérare isarambipa ramo, péicha ajepyʼapy che ovecha kuérare; anohẽmbáta umi isarambipahágui ára vai ha yvytu ratãme.  Anohẽta umi tetã ambuégui, ambyatýta ha araha ijyvy teépe okaru haguã umi yvyty Israel guápe, umi ysyry rupi, opa ojeikoha rupi upe tetã javeve.  Araháta haʼuka chupe kuéra umi kapiʼipe iporãvéva umi yvyty ijyvatevéva Israel peguáre.Upépe opytuʼúta hikuái umi kapiʼipe hevéva apytépe.  Cheté añangarekóta che ovecha kuérare. Cheté araháta opytuʼu haguãme.”  Che, Tupã, haʼe upeichataha.  “Ahekáta umi ovecha okañy vaekue,  arúta umi hape avy vaekuépe, aipohanóta umi hetymapẽvape ha hasývape, aipytyvõta umi ikangyvévape ha ajukapáta umi ikyra ha imbaretétevape. Che añangarekóta hese kuéra teko jojápe.”   Naiporãimapa peʼu pe kapiʼipe iporãnguete ha pepyrũmba upéi pe opytávare? Naiporãimapa peẽme peyʼu pe y ipotĩ porãva ha upéi pembotyaipa?  Ha che ovecha kuéra hoʼu vaerã pe kapiʼipe peẽ pepyrũmba hague, ha hoʼu vaerã pe y peẽ pembotyaipa vaekue.  Upévare che, Tupã, haʼe peẽme: Cheté ambojovakéta ovecha ikyráva ha ipirúva.  Peẽ pemyaña-myañágui ijyke guio ha pende atukupépe ha pejeity pene ratĩ reheve umi ikangyvévare, pemosẽmba kapiʼipety porãgui,  che aháta aipytyvõ umi che ovecha ha haʼe kuéra noĩ moʼã véima peñemboharaipa haguã hese kuéra: che ambojovakéta ovecha, ovecha ndive.  Amoĩta che ovecha kuéra renondépe che rembiguái David ha haʼeñoite oñangarekóta hese kuéra. Haʼéta iñangarekoha.   Chéta, Tupã, Ijára kuéra, ha huvicha kuérata che rembiguái David.  Che, Tupã, añeʼẽma.  Añemoĩta hendive kuéra peteĩ ñeʼẽme oikove haguã pyʼa guapýpe, ha ahejáta opa tymba ñarõ kuéra tetã tuichakue, ikatu haguã oiko hikuái kyhyjeʼỹre ha oke porã umi kaʼaguýpe.   “Peẽ, che ovecha kuéra, peẽ haʼe yvypóra aty che añangarekóva, ha che haʼe pende Jára.” Che, Tupã, haʼe upeichaha. Tupã ojere che gotyo ha heʼi chéve:  “Ejere yvyty Seír gotyo  ha ejeity chéve hese, che rérape.  Aitypáta nde táva guasu kuéra, ha oikóta nde hegui yvy ojeikoʼỹha. Upépeku rehecha kuaáne cheha Tupã.   Opa ára nderehayhúi vaekue Israelgua kuérape ha reraha hiʼári kuéra ñorãirõ, opáma jave hína ñenupã oikóva hese kuéra heko kyʼakuére.  Upévare che, Tupã, che rekovére haʼe: Ajapóta nde hegui tuguy ha pe tuguy oikóta nde rapykuéri. Nde reporojuka ha tuguy oikóta nde rapykuéri.   Ajapóta nde hegui Seír, peteĩ yvy ojeikoʼỹha nandi guasúva ha ndahejavéi chéne avave ohasa upe rupi.  Ahejáta umi nde yvyty, nde kaʼaguy ha ne ñu kuéra, umi nde ysyry omyenyhẽ omano vaekue ñorãirõháme.  Ajapóta nde hegui opa ára guarãma peteĩ yvy ojeikoʼỹha nandi guasu ha avave ndoiko moʼãvéi umi nde táva guasúpe. Upéicharõ pehecha kuaáne cheha Tupã.   Nde ere vaekue: “Israel, mokõive hetã reheve, che mbaʼeta, che ijárata”, jepeve Tupã oiko upépe.  Upévare, che, Tupã, che rekovére ameʼẽ che ñeʼẽ, ajeitytaha nde rehe pochýpe, mbaʼe rekosépe ha pyʼa rasýpe, nde rejeity haguéicha Israel rehe, ha ajekuaaukáta ndéve rombojovakévo.  Upépe reikuaáta che, Tupã, ahendupaite hague umi ñeʼẽ kyʼa reity vaekue Israel yvyty kuérare. Nde ere vaekue: ‘Israel yvy ojeikoʼỹháma. Koʼágã ikatúma jaʼu.’  Reipeʼa nde juru che renondépe ha ne kũ opyryrỹi oñeʼẽ vai haguã che rehe. Ha che ahendupaite.   Péicha oñeʼẽ Tupã: “Yvy tuichakue ojevyʼáta che rohundívo.  Nde revyʼa vaekue oñehundi ramo tetã oñemeʼẽ vaekue Israélpe imbaʼerã. Israel rehe oiko haguéicha avei oikóta nde rehe. Repytáta yvy ojeikoʼỹha ramo, yvyty Seír ha Edom javeve! Péicharõ ojekuaáta cheha Tupã.” “Ha nde, kuimbaʼe, che rérape eñeʼẽ umi yvyty Israel guápe ha ere chupe kuéra tohendu che ñeʼẽ.  Néi, eñeʼẽ che rérape ha ere chupe kuéra: ‘Kóicha heʼi Tupã: opa guio ojejeity pende rehe ha pene rundi; umi tetã ambue pende apyhy ha maymáva oñembohory ha ojahéi pende rehe.  Upévare, yvyty kuéra Israelgua, pehendu Tupã ñeʼẽmondo yvyty kuéra, umi ysyry ha ñúme guarã; umi hoʼapa haguépe ha avave oikoʼỹhápe, umi táva guasu nandi Israel pegua, omondapa vaekue chupe umi ijereregua ha oñembohory vaekue hese kuéra.  Kóicha heʼi Tupã: Che ñeʼẽ oho hendy tini pochýgui umi ambue tetã guáre, tenondete ku tetã Edom rehe. Umíva ojapyhy che yvy vyʼa pópe, ojahéi hese ha omondapa iñu.   Eñeʼẽ che rérape Israel rehe ha ere: Kóicha heʼi Tupã yvyty, ysyry ha ñu kuéra jára: che areko ñeʼẽ hendy tiníva pochýgui, umi ñeʼẽ kyʼa pehasa vaekuére tetã ambue kuéra pópe.  Upévare che, Tupã, ameʼẽ che ñeʼẽ, umi tetã pende jereregua oñemotĩmbaitetaha.  Néi, peẽ ndapeʼu moʼã véima avavépe, ha ndapeheja moʼã véima taʼýra ha tajyraʼỹre chupe kuéra. Che, Tupã, haʼe upeichaha.  Ndahejavéi chéne pehendu ojahéi ramo pende rehe umi tetã ambue; na pende jaʼovéi chéne umíva, peẽ ndapeheja moʼã véima haguére pende raʼy ha pende rajy kuéra umíva umi tetãme.” Che, Tupã, haʼe upeichaha.   Tupã ojere che gotyo ha heʼi chéve:  “Israelgua kuéra oiko ramo guare ijyvýpe, omongyʼa vaekue hikuái upe ijyvy hembiapo vaípe. Pe oikoveháicha, chéve guarã vaekue peteĩ mbaʼe nde kyʼáva ha che mbojeguarúva.  Che ahechaukáta tetã nguéra apytépe che réra guasuete imarangatuha, peẽ peiko vaekue pemongyʼa ipaʼũme kuéra. Ágã péicha ajapóvo, maymáva ohecha kuaáta cheha Tupã.’” Che, Tupã, haʼe upeichaha.   “Che poguenohẽta opa umi tetã peimehágui. Pombyatýta ha pombojevýta pende yvýpe.  Pojohéita y ikyʼaʼỹvape, pomopotĩta opaichagua mbaʼe kyʼágui, poikyʼaʼóta umi peja haguégui tupã guaʼu taʼãnga rei rehe;  Amoĩta pende pype peteĩ pyʼa ipyahúva ha peteĩ ánga ipyahúva. Aipeʼáta pende hegui pe pyʼa hatãva itáicha ha amoĩta peẽme peteĩ heko ñarõʼỹva.   Amoĩta pende pype che ánga ha ahejáta pejapo opa che rembiapoukapy;   peikóta tetã ameʼẽ vaekuépe pende rúpe, ha peẽta che retãgua ha che pende Járata.   Poipeʼáta opa pene mongyʼávagui. Ahejáta heta trígo ha namondo moʼã véima peẽme ñembyahýi.  Ahejáta umi yvyra rakã ha umi ñu hiʼa hetave, peẽ ndapehasavéi haguã ñemotĩ umi ambue tetã renondépe, pene ñembyahýire.  Ha pene manduʼávo pene rembiapo vaikuére peteĩne pende jehegui pende reko kyʼakuére ha pene rembiapo vaikuére.  Che, Tupã, haʼe upeichaha: Peikuaáke, peẽ Israelgua, che ndajapoiha koʼã mbaʼe pende rehehápe, oimégui peteĩ ha pende pyʼa tarova pende reko vaíre.   Che, Tupã, haʼe: “Ágã pomopotimbámarõ pende reko kyʼakuégui, ahejáta peiko umi pende táva guasúpe, ha pemopuʼãpa jey hoʼapa haguégui.  Pe yvy opyta vaekue nandi, upéva rangue, oñeñemitỹta ipype opa ohasáva renondépe.  Ha ojeʼéta: Kóva ko yvy, nandi opyta vaekue, koʼágã haʼete umi yvotyty Edén pegua;  umi táva guasu hoʼapa vaekue, ojehasa hague ha ojeitypa vaekue, koʼágã guarã táva imbaretéva ha oĩma ipypegua.  Aipórõ, umi tetã ijereregua opytáva gueteri oikove, ohecha kuaáta che, Tupã, amopuʼã jeyha umi hoʼa vaekue, añemitỹ jeyha umi yvy oñemoperõ vaekuépe.” Che, Tupã, haʼe upéicha ha ojapóta umi haʼe vaekue.   Che, Tupã, haʼe: “Ajapovéta ave. Ameʼẽta Israélpe ojeruréva guive chéve; amoñemoñáta ovecháicha.  Umi táva guasu henyhẽta ipype guágui, haʼetéta umi ovecha ojereraháva ojevyʼahápema, Jerusalénpe ojejuka haguã imeʼẽmby. Upépe ohecha kuaáta hikuái cheha Tupã.” Tupã omboja che rehe ipo ha che myenyhẽ ipokatúgui, ha che moĩ peteĩ ñu hetahápe kãnguekue.  Tupã che mboguata opáichavo; umi kãnguekue omyenyhẽmbaite upe ñu, ha kãngue reipaitéma.  Upépe heʼi chéve: Ndépa reroviáne koʼã kãnguekue oikove jeýne haguã? Che haʼe chupe: “Tupã, nde año mante reikuaa upéva”.   Aipórõ Tupã heʼi chéve: “Eñeʼẽ che rérape koʼã kãnguekuépe. Ere chupe kuéra: ‘kãngue rei, pehendu koʼã ñeʼẽ oúva Tupãgui’.  Tupã heʼi peẽme: ‘Amoingéta pende pype tekove pytu peikove jey haguã.  Che añeʼẽ chupe kuéra haʼe heʼi haguéicha chéve. Ha añeʼẽ aja chupe kuéra aína, ahendu hyapúva: peteĩ yvy ryrýi nipo raʼe, ha umi kãnguekue oñepyrũ oñembyaty ojuehe.  Ha ahecha umi kãnguekue ári osẽ tajygue ha toʼo, ha ojejahoʼi pirépe. Ha ndoguerekói jepe tekove pytu.   Upépe Tupã heʼi chéve: “Eñeʼẽ che rérape pe tekove pytúpe, ha ere chupe: Tekove pytu, eju opa guio ha emoingove koʼã teʼõngue.”  Che añeʼẽ Tupã rérape haʼe heʼi haguéicha chéve, ha pe tekove pytu ou oike ipype kuéra, ha haʼe kuéra oikove ha opuʼã oñemboʼy.  Hetaiterei niko ha oiko chugui kuéra peteĩ aty ndaipapaháiva.   Upépe Tupã heʼi chéve: “Israelgua maymáva niko, koʼã kãnguekuéicha.Oiko heʼi hikuái: ‘Ore kãnguekue kãngue reíntema; ndaikatu véima ñahaʼarõvo mbaʼeve, japáma.’  Néi, eñeʼẽve chupe kuéra che rérape: Kóicha heʼi Tupã: ‘Che retãgua maymáva, poguenohẽta pe yvykua peñeñotỹ haguégui ha pomondo jeýta tetã Israélpe.  Ha ágã poguenohẽ jeýma ramo pe yvykua peñeñotỹ haguégui, pehecha kuaáta, peẽ che retãgua, cheha Tupã.  Che amoĩta pende pype tekove pytu che heguíva, ha peẽ peikove jeýta, ha pomoĩ jeýta pende yvy teépe. Upépe peikuaáta che, Tupã, haʼe ha ajapo hague.’” Che, Tupã, haʼe upeichaha.   Tupã ojere che gotyo ha heʼi chéve:  Emoĩ nde pópe peteĩ yvyra ha ehai ipype: ‘Judá ha iñirũ Israelgua kuéra’. Ejapyhy upéi ambue yvyra ha ehai: ‘Efraín, José rérape, ha ambue imoirũhára Israel yvy hembýva pegua’.  Ereko nde pópe, tohecha maymáva, umi mokõi yvyra reiporu vaekue rehai haguã.  Ajapóta chugui kuéra peteĩ tetãnte umi yvyty Israel peguápe, ha peteĩnte huvicha guasúta. Na pene mombyry moʼã véima ojuehegui mokõi tetãme, na pende ruvicha guasu mokõi moʼã véima.  Na pe ñemongyʼa moʼã véima avei pemomorã haguére tupã guaʼu taʼãnga rei imbojeguarupýva, ha ndapeiko moʼã véima peñemboheko kyʼa. Che poipeʼáta pende reko jeroviahaʼỹgui, ha pomopotĩta pende reko kyʼágui. Haʼe kuérata che retãgua ha che Ijára.  Che rembiguái David añoitéta huvicha guasu ha herekua kuéra,  ha haʼe kuéra che ñeʼẽ rendúta ha ojapóta che rembiapoukapy.  Oikóta hikuái pe tetã ameʼẽ vaekuépe che rembiguái Jacóbpe, oiko haguépe avei ijypy kuerakue. Upépe oikóta haʼe kuéra, taʼýra kuéra ha iñemoñare kuéra opa ára guarãma; ha che rembiguái David haʼéta opa ára huvicha kuéra.  Roñemoĩta peteĩ ñeʼẽme, romeʼẽta ojupe oñoñeʼẽ, iñañete haguã chupe kuéra oikove joa pyʼa guapýpe.Kóvata ñeʼẽ ñomeʼẽ opa ára guarãma. Ahejáta heta oñemuña ha opa ára guarãma amoĩta che tupao marangatu ijapytépe kuéra.  Aikóta hendive kuéra, ha chéta Ijára kuéra, ha haʼe kuéra katu che retãgua.   Che tupao marangatu oĩma ramo ijapytépe kuéra, umi ambue tetã ohecha kuaáne, che aiporavo hague Israélpe che mbaʼe marangatu ramo. Tupã ojere che gotyo ha heʼi chéve:  “Nde, kuimbaʼe, ejere koʼágã tetã Magog gotyo ha eñeʼẽ chéve che rérape Gog rehe,  mburuvicha guasu Mésec ha Tubal pegua.  Che rombojevýta. Amoĩta tyʼãi nde jurúre. Roguenohẽta, ndéve ha umi ne rembiguái kuéra kavaju ári guápe, ijao jeguapa reheve, aty guasu ihuʼýva, ikyse puku ha iñemoʼãha opáicha guáva.  Pene moirũta Persia guáva, Etiopía ha Libia guáva, opavave hete ha iñakã moʼãha reheve,  upéicha avei umi ñorãirõhára Gómer ha Bet-Togarmá guáva, mombyry yvate guiogua, opa tetã ipypegua retáva, ne ndive oĩva.  Eñembosakoʼíke ha eñemoĩ reporojuka haguã, nde ha opa ñorãirõhára aty ne ndive oĩva; nde emohenonde.  Che, Tupã, haʼe: Umi ára umívape rejaposéta heta mbaʼe vai.  Eréta: Ajeitýta peteĩ tetã ikangývare, mamo ojeikoha pyʼa guapy ha jeroviápe, oikóva táva guasu ikorapy ita ñemopuʼãʼỹ reheveʼỹ, hokẽʼỹva ha imbotyhaʼỹva.  Ajeitýta hese ha amondapáta; aháta umi táva guasu oñemopuʼã jey vaekue ári, umi oñembyatypa jey vaekue heta ambue tetã rupigui, hymba hetáva ha imbaʼe retáva ha oikóva ko arapy mbytépe.  Umi Sabá ha Dedangua, ha umi ñemuhára Tarsis ha oimevéva táva guasu pegua, oporandúne ndéve: Reju piko remonda haguã? Rembyaty piko ne ñorãirõhára kuéra remonda ha reñemombaʼe haguã pláta ha órore, tymba ha hetave mbaʼére, ha reraha mbaʼe retaite asy?   Néi, eñeʼẽ che rérape Gógpe, ha ere chupe: ‘Kóicha heʼi Tupã: Ágã ku che retã Israel oikóma ramo pyʼa guapýpe, nde reñemoĩta reho  nde yvy guive, mombyry yvate gotyo, ta ne moirũ ñorãirõhára aty imbarete ha hetáva, ha kavaju arigua,  ha rejeitýta che retã Israel rehe. Nde, Gog, rejahoʼíta yvy arai hũicha. Umíva umi ára pahápe romondóta che retã ári, ikatu haguã nde rupi ambue tetã nguéra che kuaa, che ahechaukávo che marangatuha henondépe kuéra.   Che, Tupã, haʼe: Nde rehéku hína ku che manduʼáva yma añeʼẽ ramo guare aikóvo che rembiguái kuéra umi maranduhára Israel pegua juru rupi. Haʼe kuéra oporomomarandu vaekue upérõ, che romondotaha rejeity haguã Israel rehe.”   Che, Tupã, haʼe: “Ágã Gog ojeitýmarõ Israel rehe, che pochy hendy sununúta.  Ameʼẽ che ñeʼẽ, upe che pochy raku jave oikotaha Israélpe peteĩ yvy ryrýi nde tuicháva.  Umi pira yguasu pegua, umi guyra ovevéva árare, umi tymba ñarõ ha umi mbói oryrýi osusũta che renondépe, mayma yvyporaichaite avei. Yvyty kuéra hoʼapáne, ita guasu kuéra upéicha avei ha oiméva guive mongorapyha oñemopuʼã vaekue oupáne yvýpe.  Péicha ahechaukáta heta tetãme che tuichaha ha che marangatuha. Che ajekuaaukáta chupe kuéra, ha ohecha kuaáta hikuái cheha Tupã.” “Ha nde, kuimbaʼe, eñeʼẽ chéve Gog rehe che rérape, ha ere chupe: ‘Kóicha heʼi Tupã: Ndéve Gog, Mésec ha Tubal ruvicha, che ajekuaauka ndéve nde rayhuʼỹháva ramo.  Che rombojevýta. Roisãmbyhýta mombyry yvate gotyo guive ha rogueraháta umi yvyty Israel guápe.  Upéi amopẽta umi huʼy reraháva nde asúpe ha ahejáta hoʼa umi nde akatúa peguáva.  Yvyty kuéra Israel guápe peʼapáta pemano, nde ha umi ne ndive ohóva. Upépe ahejáta okaguai pende rehe opaichagua guyra guasu ha tymba ñarõ.  Pepytáta pejepyso pe ñu reípe. Che, Tupã, upéicha haʼe. Che ñeʼẽ ameʼẽma.  Aitýta tata Magog rehe ha opa pyʼa guasúpe oikóva umi tetãme yguasu peguáre, ha upépe ohecha kuaáta hikuái cheha Tupã.  “Aipórõ umi Israel táva guasu kuéra pegua osẽta ohapy umi mbaʼe porojukaha oguerekóva guive, huʼy, kyse puku, yvyra akua umíva, ha oguerekóta jepeʼa ohapy haguãicha ohóvo 7 áño pukukue.  Natekotevẽ moʼãi osẽ ñúme ogueru haguã jepeʼa térã oho kaʼaguýpe ojepeʼávo, ojapóta guinte hikuái umi mbaʼe porojukahágui. Upépe haʼe kueraháma omondáta umi omonda vaekue chupe kuérape, heta mbaʼe oipeʼáta umi heta mbaʼe oipeʼáta umi chugui kuéra heta mbaʼe oipeʼa vaekuégui.” Che, Tupã, haʼe upeichataha.   “Umíva umi árape, che ameʼẽta Gog oñeñotỹ haguã peteĩ herakuãmbukuhápe, hérava Oguatáva Ñu, yguasu rembeʼýpe. Upéva ojokóta ohasávape ha upépe oñoñotỹta Gog opa hendive kuéra oho vaekue reheve, ha oñembohérata Gog porojukaha ñu.  “Upéi ave, upe 7 mése rire, peteĩ atýra kuimbaʼe oikóta opa rupi oñotỹ haguã umi opytáva gueteri oñeñotỹʼỹre, tetã mopotĩ haguã.  Tupã heʼi chéve: “Ere opa guyra ha tymba ñarõme toñembyaty hikuái pe jerekue rupigui, opa guio, ha tou Israel yvyty kuérape, che aikuaveʼẽtahápe chupe kuéra tymba juka. Ikatúta hoʼu hikuái soʼo ha tuguy;  hoʼúta hikuái umi ñorãirõhára roʼokue, ha omboyʼúta umi tetã sãmbyhyhára opa yvy arigua ruguykue, kavara máchova ramo guáicha, ovecha raʼy ha kavara raʼy térã vaka raʼy Basán peguaréicha.  Upe tymba juka aikuaveʼẽtáva chupe kuéragui hoʼúta hikuái ñandy hasy peve ha tuguy okaʼu peve  Ambosakoʼíta chupe kuéra peteĩ karu guasu umi kavaju ha hiʼarigua kuéra roʼokuégui, umi ñorãirõhára ha opaichagua ñorãirõ ojapóva roʼokuégui, hoʼu haguã hyguãtã meve.” Che, Tupã, haʼe upeichataha.   Péicha ahechaukáne che reko mimbipa umi tetã ambuépe. Ha opa tetã ohecháta mbaʼéichapa ambojovake ha aity hiʼári kuéra che po.  Upévare che, Tupã, haʼe: “Koʼágã aiporiahurerekóta Israelgua kuérape, Jacob ñemoñare. Ahejáta hekovia ipoʼa vai, ombojerovia katuete haguã che réra marangatu.  Che amondo vaekue chupe kuéra hetãʼỹme ha che ambyaty jeýne hetã teépe. Ndahejái chéne avavépe hetãʼỹme. Upévo ohecha kuaáne hikuái cheha Tupã, Ijára kuéra.  Nameʼẽvéi chéne chupe kuéra che atukupe, ahekuavóma Israel ári che pokatu.” Che, Tupã, haʼe upéicha. Haʼe heʼi chéve: “Kuimbaʼe, heʼu pe rerekóva ne renondépe; heʼu pe kuatia apakuapy ha tereho eñeʼẽ Israelgua kuérape.”  Che aipeʼa che juru ha haʼe hoʼuka chéve pe kuatia apakuapy.   Upéi heʼi chéve: “Kuimbaʼe, emongaru nde rye ha emyenyhẽ nde pyʼa ko kuatia apakuapy ameʼẽva ndévepe”.  Che haʼu ha añandu che jurúpe eíraicha heʼẽ asy.  Heʼi chéve: “Kuimbaʼe, tereho umi Israelgua rendápe ha eikuaauka chupe kuéra che ñeʼẽ.  Che noromondói aína iñeʼẽ ypytũva ha iñeʼẽ hasývape, romondo Israel guáva rendápe.  Romondo ramo umi heta tetã iñeʼẽ rasy ha iñeʼẽ ypytũvape, nde reikuaaʼỹva, haʼe kuéra ne rendúne.  Israelgua kuéra katu na ne renduséi chéne, na che renduséigui chéve; umi Israelgua niko, maymávante iñakã ha ipyʼa hatã.  Upévare che amohatãta nde rova ha ne akã, haʼe kuéraicha,  amohatãta pe ne akã diamánteicha, hatãvéva itágui. Anítei rekyhyje ha nde pyʼa mirĩ henondépe kuéra, haʼe kuérako ijejapo hína”.   Upéi haʼe heʼi chéve: “Kuimbaʼe, emoinge nde pyʼápe ha ehendu porã koʼã mbaʼe haʼétava ndéve,  ha tereho ehecha ne retãgua kuéra oikóva hetãʼỹme ha eñeʼẽ chupe kuéra. Ta ne rendu térã ta ne renduʼỹ hikuái, ere chupe kuéra: ‘Péicha oñeʼẽ Tupã.’”   Upépe añandu che rupiha Tupã Espíritu ha ahendu pe che kupévo peteĩ aty guasu ryapu nde tuicháva, pe Tupã mimbipa opuʼãvo hendágui.  Ahendu pe tyapu ojapóva umi tekove pepo ojekytývo ojuehe ha rruéda oĩva ijyképe, peteĩ aty guasu ryapu ára sunuichagua.  Tupã Espíritu che peʼa upégui ha che reraha, ha che aha pyʼa angatápe ha pochy vaípe, Tupã omoĩ hatã aja ipo che ári.  Ha upéicha aguahẽ Tel-Avívpe, yvyty Quebar rembeʼýpe oikohápe umi Israelgua oheja vaekue hetã tee, ha upépe apyta 7 ára hendive kuéra ku iñakã tavyraíva vaicha.   Ha upe 7 ára haguépe, Tupã ou ha heʼi chéve kóicha:  “Kuimbaʼe, che romoĩ Israelgua maymáva ñangarekoha ramo.  Rehendúvo ñeʼẽ che jurúgui, nde remomarandu vaerã chupe kuéra che rérape.  Upepete Tupã omoĩ che ári ipo ha heʼi chéve: “Epuʼã, esẽ ñúme ha upépe añeʼẽta ndéve.  Che apuʼã ha asẽ ñúme: Tupã mimbipa upépe ahecha, ahecha haguéicha ysyry Quebar rembeʼýpe, ha ajayvy amboja peve che syva yvýre.  Upépe Tupã Espíritu oike che pype ha che moñemboʼy, haʼe katu oñeʼẽ chéve kóicha: ‘Tereho eñemboty nde rógape”.  Ndéve katu, kuimbaʼe, nde jokuapáta hikuái ani haguã reho reime ne retãgua ndive.  Che ahejáta oja ne kũ ne apekũre, repyta haguã ne ñeʼẽngu, ha upéicha, nderejaʼo moʼãvéi chupe kuéra, yvypóra ijejapóvako hína umíva.  Ágã che añeʼẽvo ndéve katu, aipeʼáta nde juru mbotyha ha eréta chupe kuéra: “Péicha oñeʼẽ Tupã: ohenduséva tohendu ha ohenduseʼỹva tohenduʼỹ”, yvypóra iñeʼẽ renduʼỹvako hína umíva. Tupã che reraha upépe ha ahecha peteĩ kariaʼy vrónsegui guare vaicha. Oñemboʼy hína okẽme, ha oguereko ipópe peteĩ sínta líno guigua ha peteĩ yvyra oñehaʼãha.   Ha upe kariaʼy heʼi chéve: Emaʼẽ porã ha ehendu porãke; ejesareko porã opa mbaʼe ahechaukátava ndévere; Tupã che reru ahechauka haguã ndéve.Upe rire emombeʼu Israelgua kuérape opa koʼã mbaʼe ahechaukáva ndéve.   Tupao rokápe  opuʼã pe imongorapyha ojerepáva hese. Pe yvyra mbaʼe ñehaʼãha oguerekóva ipópe pe kariaʼy ipuku mbohapy métro. Upéi ohaʼã pe tupao mongorapyha ha ohupyty mbohapy métro ijyvatekue ha mbohapy métro avei ipykue.  Upéi oho pe kuarahy resẽ gotyogua okẽme, ojupi ha ohaʼã pe okẽ pyenda ha ojuhu oguerekoha mbohapy métro ipykue.  Umi kotyʼi okẽ yke pegua, mokõivéva oguereko ipukukuévo mbohapy métro ha ipykuévo mbohapy avei, ha peteĩ kotyʼi guive ambue kotyʼi peve ohupyty mokõi métro imédio. Upéi oĩ pe okẽ koty guasu gotyogua, omaʼẽva tupao gotyo. Upe okẽ upéva pyenda, mbohapy métro ipykue.  (Pe ojeikeha kuarahy resẽ gotyogua, peteĩ-teĩ ijyképe oĩ mbohapy kotyʼi, mbohapyve peteĩcha tuichakue, ha umi pilar oĩva peteĩ-teĩ yképe, peteĩcha avei tuichakue).   Upéi pe kariaʼy ohaʼã pe ojeikeha pegua okẽ: ipykue 5 métro, ha pe ojeikeha katu 6 métro imédio.  Peteĩ-teĩ kotyʼi renondépe oĩ peteĩ rogykeʼi oguerekóva médio métro peteĩ-teĩ ijyképe. Peteĩ-teĩ umi kotyʼi katu, mbohapy métro ipukukue ha mbohapy ipykue.  Upe rire ohaʼã pe ojeikeha pykue, peteĩ kotyʼi rugua guive, hovaigua kotyʼi rugua peve, ohasávo peteĩ okẽgui hovaigua okẽme, ha upéva oguereko 12 métro imédio.  Upéi ohaʼã pe koty guasu henonde pegua, ha oguereko 10 métro. Pe óga ojeikeháre ojerepaite ogaguy.  Pe okẽ roka gotyo guive, koty guasu hyepy pegua ryepy peve ohupyty 25 métro.  Umi kotyʼi, umi pilar ave, hovetã, ha umi ovetã irréja hyepy guio, óga ojeikeha jerekuévo. Pe koty guasu henonde pegua avei, ijerekuévo hovetã hyepy guio. Umi pilar rehe oĩ mbokaja rakã raʼãnga.   Che reraha pe ogaguy oka gotyo guápe. Upe ogaguy upéva iguy itapaite ha ijerére oĩ 30 koty.  Upe ape ita imoĩmbyre, ikarapevéva, ojepyso umi óga ojeikeha pegua ykére, ha ipykue ha ipukukue peteĩcha.  Pe kariaʼy ohaʼã pe okẽ iguypegua renonde guive, okẽ hyepy pegua oka gotyo, ha ohupyty 50 métro.   Oĩ avei peteĩ ojeikeha pe ogaguy oka gotyo guágui yvate gotyo. Pe kariaʼy ohaʼã ipukukue ha ipykue.  Oguereko avei mbohapy kotyʼi peteĩ-teĩ ijyképe, ha umi pilar ha koty henonde pegua oñehaʼãva peteĩcha, umi oĩva ojeikeha kuarahy resẽ gotyo guáicha, heʼise, 25 métro ipukukue ha 12 métro imédio ipykue.  Pe koty tenondegua, umi ovetã ha umi mbokaja rakã, peteĩchaite umi kuarahy resẽ gotyogua ndive. Koʼápe avei ojeguata vaerã 7 ojejupiháre, ha pe koty tenondegua opyta hyepývo.  Kuarahy resẽvo ha yvate gotyo, pe ojeikeha oka gotyogua renondépe, oĩ ambue ojeikeha ojeho haguã ogaguy hyepy gotyoguávo. Pe kariaʼy ohaʼã, peteĩ ojeikeha guive ambue peve, ha ojuhu 50 métro.   Upéi pe kariaʼy che reraha súrpe oĩháme peteĩ ojeikeha, ha ohaʼã umi pilar ha pe koty tenondegua, ha ojuhu ambue kueraichanteha avei.  Pe óga ojeikeha pegua, ikoty tenondegua reheve, hovetã ijerekuévo, umi ambuéicha. Ohupyty 25 métro ipukukue ha 12 métro imédio ipykue.  Oguereko avei ojejupi haguã 7 oñepyrũha, ha pe koty tenondegua opyta hyepývo. Umi pilar oguereko avei mbokaja rakã raʼãnga, peteĩ-teĩ ijyképe.  Pe ogaguy hyepy gotyogua hokẽ sur gotyo. Pe kariaʼy ohaʼã peteĩ okẽ guive ambue okẽ meve ha ojuhu 50 métro.   Upéi che reraha pe yvy gotyogua ojeikeha rupi hyepývo. Ohaʼã pe okẽ yvy gotyogua ha ojuhu peteĩchanteha umi ambue okẽ kuéra ndive.  Pe koty tenondegua omeʼẽ ogaguy oka gotyoguávo. Umi pilar oguereko ijehe mbokaja rakã raʼãnga. Kóva ko okẽme ojejupi 8 oñepyrũha rupi.   Upe riremínte che reraha pe ogaguy hyepývo guápe, kuarahy resẽ gotyo, ha ohaʼã pe ojeikeha, ha ojuhu umi ambueichanteha avei.  Ikotyʼi kuéra, umi pilar kuéra ha koty tenondegua umi ambuéichante avei oñehaʼãngue. Pe ojeikeha pegua óga, ikoty tenondegua reheve, hovetã ijerekuévo, ha oguereko 25 métro ipukukue ha 12 métro imédio ipykue.  Pe koty tenondegua omeʼẽ ogaguy oka gotyoguávo. Umi pilar oguereko ijehe mbokaja raʼãnga peteĩ-teĩ ijyképe.Kóva ko okẽme ojejupi 8 oñepyrũha rupi.   Upe rire pe kariaʼy che reraha yvate gotyogua ojeikehápe, ha ohaʼã upe ojeikeha pukukue, ha ojuhu umi ambueichanteha avei,  ha oguereko avei kotyʼi, pilar, koty tenondegua ha ovetã ijerekuévo. Ojeikeha pegua óga ipuku 25 métro ha ipykue 12 imédio.  Pe koty tenondegua omeʼẽ ogaguy oka pegua gotyo. Umi pilar oguereko mbokaja rakã raʼãnga peteĩ-teĩ ijyképe. Kóva ko okẽme ojejupi 8 oñepyrũha rupi.   Oĩ ave peteĩ koty ñande reraháva pe koty tenondegua ojeikeha peguápe.Upépe hína pe oñembojahúmiva umi tymba ojereraháva imeʼẽmbyrã.  Pe koty tenondegua ojeikeha peguápe oĩ irundy mesa, mokõi-mokõi peteĩ-teĩ ijyképe, ojejukahápe umi tymba imeʼẽmby teko kyʼakue ñemopotĩvo.  Okápe upe koty tenonde guágui, yvate gotyogua ojeikehápe oĩva, oĩ avei mokõi mesa, peteĩ-teĩ ijyképe,  ha upéicha, oĩ irundy mesa hyepýpe ha irundy okápe, oñondive 8. Umíva ári ojejuka tymba kuéra.  Ogaguy hyepývo guápe, umi okẽ hyepývo guágui okávo, oĩ mokõi koty, peteĩ pe yvate gotyogua hyepyvogua okẽme omaʼẽva yvy gotyo, ha ambue, yvy gotyogua hyepyvogua okẽme, omaʼẽva yvate gotyo ypýpe   Pe kariaʼy heʼi chéve: “Pe koty omaʼẽva yvy gotyo, upéva haʼe umi paʼi ombaʼapóva tupaópe guarã,  ha pe koty omaʼẽva yvate gotyo, upéva umi paʼi oñangarekóva altar rehe peguarã. Umíva hína Sadoc ñemoñare, ha haʼe kuéra añoite ikatu oñemboja Tupã rehe ombaʼapo haguã chupe.”   Pe kariaʼy ohaʼã upéi pe ogaguy hyepyvogua, irundyve ijyképe oguereko 50 métro. Altar oĩ tupao renondépe.  Pe kariaʼy che reraha tupao pegua koty tenonde guápe ha ohaʼã umi pilar oĩva upépe: peteĩ-teĩ 2 métro imédio ipoguasukue. Pe okẽ oguereko 7 métro ipykue, ha umi okẽ jokoha upe koty tenondegua pegua, ohupyty peteĩ métro imédio ipykue peteĩ-teĩ.  Pe koty tenondegua ohupyty 10 métro ipykue ha 6 ijyvatekue, ha ojejupi haguã okẽ meve ojeguata vaerã 10 oñepyrũháre. Peteĩ-teĩ pilar ykére opuʼã horkon vuku. Upe rirete upe kariaʼy che reraha tupao ryepyetépe, ha ohaʼã umi pilar, mokõivéva oguereko mbohapy métro ipoguasukue.  Okẽ katu ipy 5 métro ha umi ijokoha mokõi métro imédio peteĩ-teĩ. Upéi ohaʼã pe koty guasu ha ohupyty 20 métro ipukukue ha 10 métro ipykue.  Upéi oho pe koty huguápe guápe ha ohaʼã umi pilar ojeikeha pegua, ha ojuhu peteĩ métro ipoguasukue peteĩ-teĩ. Pe ojeikeha katu ohupyty mbohapy métro imédio ipykue, ha umi pilar oĩva ijyképe ohupyty mbohapy métro imédio ipoguasukue.  Upéi ohaʼã pe koty hugua pegua ha ojuhu oguerekoha 10 métro peteĩ-teĩ irundyve ijyke. Upépe heʼi chéve: Kóva hína pe Koty Marangatuete.   Upéi pe kariaʼy ohaʼã tupao korapy yvate okávo ha pe ipoguasukue ohupyty mbohapy métro. Tupao jerekuévo, oja hese, oĩ kotyʼi ipukúva mokõi métro.  Umi kotyʼi umíva oĩ ojoʼári mbohapy peve, ha peteĩ-teĩ yvatehápe oĩ 30 kotyʼi. Pe tupao jerekuére okávo oĩ peteĩ mbaʼe osẽva ha ojoko hiʼári umi kotyʼi, upéicha ramo ndoikéiva pe korapy yvate kuápe.  Umi kotyʼi ombojeréva tupao, okávo oguereko peteĩ ojejupiha oguahẽva yvate peve, ha upéicha ikatu ojejupi yvy guive yvate peve, ojehasávo pe mbyte pegua rupi.  Che ahecha ijerekuévo pe tupao ojejapo hague peteĩ yvateha ári, ha upéva ári avei oñemopuʼã umi kotyʼi. Upe ijyvateha ohupyty mbohapy métro.  Pe yvy nandihágui ojeike haguã umi kotyʼípe oĩ mokõi okẽ: peteĩ yvate gotyo ha ambue yvy gotyo. Pe yvy nandiha ipukukue javeve oguereko peteĩ mongorapyha ipoguasúva mokõi métro imédio.   Kuarahy reikévo, pe korapy oñembotývape opuʼã peteĩ óga ipukúva 45 métro ha ipykue katu ohupyty 35, ombojere chupe korapy yvate ipoguasúva mokõi métro imédio.   Pe kariaʼy ohaʼã tupao tuichakue ha ojuhu 50 métro ipukukue. Pe korapy oñembotýva, ha pe okaha ha ikorapy yvate ohupyty avei 50 métro.  Pe tupao renonde ha pe korapy omeʼẽva kuarahy resẽvo, 50 métro avei.  Upéi ohaʼã pe tupao rapykue opytáva korapy renondépe ha korapy yvate ijyke pegua, ha ojuhu oguerekoha 50 métro. Umi koty hyepy pegua ha pe henonde, gotyogua,  henyhẽ tekove ovevéva ha mbokaja rogue raʼãngágui, oñomopaʼũ paʼũ. Umi tekove ovevéva, mokõi hova,  peteĩ kuimbaʼe rova omaʼẽ mbokaja rakã raʼãngáre, ha ambue, jaguarete rova, omaʼẽva mbokaja rakãre. Ha upéicha pe tupao jerekuévo  oĩ umi tekove ovevéva ha umi mbokaja rakã raʼãnga, yvy guive okẽ ári peve. Pe koty tuichavéva rogykére,  umi okẽ jokoha peteĩcha irundyve ijyke. Koty Marangatuete ojeikeha renondépe, oĩ peteĩ mbaʼe ojoguáva  altar yvyra, ipykue ha ipukukue peteĩ métro, ha ijyvatekue peteĩ métro imédio. Ijykue hakuaha, hopyta ha ijyke, yvyra guigua meme. Pe kariaʼy heʼi chéve: “Kóva haʼe pe mesa oĩva Tupã renondépe.”   Upe koty guasu rokẽ kuéra oguereko tekove ovevéva ha mbokaja rakã raʼãnga, umi ogyke rehe oĩvaichagua. Pe koty guasu tenondegua renondépe okávo, oĩ peteĩ puʼãmby yvyra guigua.  Peteĩ-teĩ yképe, pe koty guasu tenonde peguáre oĩ ovetã irréjava ha mbokaja rakã raʼãnga. Pe kariaʼy che renohẽ upéi ogaguy oka gotyo guápe, yvate gotyo, ha che moinge umi koty opytáva yvate gotyope, korapy oñembotýva ha tupao kupevogua renondépe.  Umi óga aty, ipukukue javeve ohupyty 50 métro, yvate gotyo, ha ipykue katu 25 métro.  Peteĩ henda guio omeʼẽ pe korapy hyepy peguápe, ohupytýva 10 métro ipykue; ha ambue henda guio katu omeʼẽ pe yvy ijape itáva ogaguy okávo guápe. Umi óga umíva mbohapy ijyvateha, ha peteĩ-teĩ oike oikeve ohóvo pe iguy peguágui.  Umi kotyʼi rysýi renondépe oĩ peteĩ paʼũ ipýva 5 métro ha ipukukue katu 50 ñande reraháva hyepy gotyo. Umi kotyʼi rokẽ omaʼẽ yvate gotyo.  Umi koty yvategua mbykyve ohóvo iguy peguágui, mbyte pegua ha iguypevegua peteĩ-teĩ ijyvateveha niko oike oikeve.  Umi koty umíva niko mbohapy ojoʼári ha ndoguerekói ijokoha umi koty ogaguy peguáicha, ijyvatevéva oikeve iguy peguágui, péicha pe yvatevegua mbyte peguágui, ha mbyte pegua pe iguypete guágui.   Pe koty iguypete guápe ojeike pe ogaguy oka guio, heʼise, kuarahy resẽ guio,  oguahẽhápe pe korapy ogaguy oka pegua. Yvy gotyo, pe korapy oñembotýva renondépe, tupao meʼẽha kuarahy reikévo, oĩ ave heta koty  ojoguáva umi ambuépe ha umívaicha tuicháva, hysýiva umívaicha avei, ojeikeha ha oñesẽha umi koty yvate gotyogua oguerekoháicha ha peteĩ paʼũ ojehasaha henondépe.  Umi koty yvy gotyo guápe oñeguahẽ haguã ojehasa peteĩ paʼũ oĩva hína pe tápia renondépe, ojeikévo kuarahy resẽ guio.   Pe kariaʼy heʼi chéve: “Umi koty yvate gotyogua ha umi yvy gotyogua, oĩva pe korapy ñemboty renondépe, peteĩcha imarangatu. Umi paʼi oñembojáva Tupã rehe, okaru upépe meʼẽmby imarangatuvévagui. Upépe avei haʼe kuéra omoĩ umi meʼẽmby imarangatúva, trígo, senténo umíva, ojehejáva teko kyʼakue ha angaipa repymeʼẽvo, tenda marangatúgui upéva.  Paʼi kuéra oike guive tupaópe ndaikatu véima osẽvo okápe ijao pe hyepépe omondéva reheve, umíva ao marangatu. Osẽ haguã oheja vaerã upépe umi ao umíva ha omonde ambue.”   Ohaʼãmba rire pe tupao ryepy tuichakue, pe kariaʼy che reraha okápe okẽ kuarahy resẽ gotyogua rupi ha oñemoĩ ohaʼã okápe ijerekuévo.  Oipyhy pe yvyra ohaʼãha ha ohaʼã kuarahy resẽvo: ojuhu 250 métro.  Upéi ohaʼã yvate gotyo, ha ohupyty avei 250 métro;  upéi yvy gotyo: 250 avei;  ha ipahápe ohaʼã kuarahy resẽvo: 250 métro umi ambuéicha.  Irundyve ijyke guio ohaʼã. Pe tupao jerekuévo opuʼã iñemongoraha ohupytýva 250 métro peteĩ-teĩ ijykévo, oipeʼáva ojuehegui imarangatúva imarangatuʼỹvagui. Pe kariaʼy che reraha okẽ kuarahy resẽ gotyogua gotyo,  ha ahecha ouha Tupã, Israel Jára, reko mimbipa upe kuarahy resẽ guio,  peteĩ tyapu nde tuicháva reheve, haʼete umi y osyry hatãva ha yvy hesakãmba heko mimbikuépe.   Pe mbaʼe ahecháva haʼete ku ahecha vaekue avei, ou ramo guare Tupã ohundívo Jerusalén, ha ako aime ramo guare ysyry Quebar rembeʼýpe. Ajayvy ha amboja che syva yvýre.  Tupã reko mimbipa oike tupaópe, okẽ kuarahy resẽ gotyogua rupi.   Tupã pokatu che rupi ha che reraha pe ogaguy hyepývo guápe ha ahecha mbaʼéichapa pe Tupã reko mimbipa omyenyhẽmba pe tupao.   Ha ahendu peteĩ oñeʼẽva chéve tupao kotypy guive, pe kariaʼy oñemboʼy aja che ykére.  Upe oñeʼẽva heʼi chéve: ‘Nde kuimbaʼe, kóva haʼe che guapyha, mamo amoĩháme che py, koʼápe aikóta Israelgua kuéra paʼũme opa ára guarãma.  Israelgua kuéra ha opa huvicha guasu nomongyʼa moʼã véima che réra, umi heko kyʼakuépe ha huvicha guasu kuéra reʼõngue ha ityvy kuéra ñemopuʼãme.  Omoĩvo hokẽ jeikeha kuéra che rokẽ rovái umi hokẽ jokoha che rokẽ jokoha yképe ogyke pererĩmímente oñemoʼã ojuehegui, umi Israelgua omongyʼa che réra marangatu hembiapo vaikuetápe, ha che pochýgui ahundi chupe kuéra.  Koʼágui rire katu, nahembiapo vai moʼã véima ha nomomorãvéi chéne huvicha guasu kuéra retekue, ha che aikóta ipaʼũme kuéra opa ára guarãma.  Nde katu, kuimbaʼe, emombeʼu Israelgua kuérape mbaʼéichapa che tupao, totĩ hikuái hembiapo vaikuégui ha tohaʼã kuaa che tupao.  Pe yvykua rugua guive, hopyta osẽva okápe rembeʼy peve ijyvate peteĩ métro. Ha ipy médio métro. Upe guive, hete ipukuveha peve ohupyty mokõi métro ha ipy peteĩ métro.  Ha upe guive huʼã meve, oñemoĩhápe imeʼẽmby, ohupyty mokõi métro ha hiʼári hatĩ irundy, ojeupíva yvate gotyo.  Pe huʼã ipe ha irundyve ijyke ojoja, peteĩ-teĩ oguereko 6 métro.  Pe hete mbyte ijyvateveha hiʼariete mboyve, ijyke irundy avei, ha peteĩ-teĩ ijyke oguereko 7 métro. Yvykua ijereregua oguereko médio métro ipykue ha pe hembeʼy opuʼãva ipy 125 sentímetro. Umi oñepyrũha ojejupi haguã Tupã ñemomorãhápe omaʼẽ kuarahy resẽvo.   Upe rire heʼi chéve: Kóicha heʼi Tupã: Koʼã mbaʼe koʼãva ojehecha vaerã oguahẽvo ára oñemopuʼã ko altar  oñemymbajuka haguã hiʼári ha ojehypýi huguykuépe.  Remeʼẽta peteĩ tóro raʼy ojejuka vaerã ojehepymeʼẽvo teko kyʼakue umi levítape, Sadoc ñemoñare, oñembojáva ombaʼapóvo chéve guarã. Che, Tupã haʼe upéicha haguã.  Upe tóro raʼy ruguýpe rehypýita umi altar ratĩ irundyvére, umi ijyke akua irundyvére ave ha pe hembeʼýre. Upéicha ramo remopotĩta teko kyʼágui ha ojejepyʼa joráta upevakuégui.  Upéi rehupíta pe tóro raʼy oĩva imeʼẽmby ramo teko kyʼakue rehe ha reraha ojehapy haguãme, tupao rokápe.  Ára oúvape katu, reikuaveʼẽta peteĩ kavara raʼy ivaiʼỹva mbaʼevépe, teko kyʼa repy ramo, ha oñemopotĩ pe altar yvypóra angaipágui, ojejapo haguéicha pe tóro raʼy reheve.  Rejapopávo koʼã mbaʼe rehupíta peteĩ tóro raʼy ha peteĩ kavara, mokõivéva oguerekoʼỹva mbaʼeve ivaíva ijehe kuéra, oñerenohẽ vaekue ijatyhágui,  ha reraháta che renondépe; umi paʼi ombojuky vaerã ha oikuaveʼẽ imeʼẽmby ramo Tupãme.  Umi 7 ára pukukue  reikuaveʼẽ vaerã imeʼẽmby ramo peteĩ kavara raʼy ojejuka haguã teko kyʼakue myengoviávo; upéicha avei oñekuaveʼẽ vaerã peteĩ tóro raʼy ha peteĩ kavara ivaiʼỹva mbaʼevépe, oñerenohẽ vaekue ijatyhágui.  Umi 7 ára pukukue ojejapóne koʼã mbaʼe oñemopotĩ haguã teko kyʼágui pe altar.  Upe 8 araha guive tenonderãvo katu, paʼi kuéra oikuaveʼẽ vaerã imeʼẽmby ha tymba juka jeiko porã jey rehegua. Ha upépe che pomoguahẽta che rendápe. Che, Tupã, ameʼẽ che ñeʼẽ. Pe kariaʼy che reraha jey tupaópe, ojeikeha okavogua kuarahy resẽ gotyo, oñembotýva hína.  Upépe Tupã heʼi chéve: “Ko ojeikeha oñembotýta; ndojepeʼái vaerã. Avave ndaikatu moʼãi oike upe rupi, oike haguére upe rupi Tupã, Israel Jára. Upéicha rupi opytáta oñemboty.  Tetã sãmbyhyhára mante ikatúta oike oguapy haguã okaru tembiʼu marangatúgui Tupã renondépe. Haʼe pe kotýpe oike hague rupi, upe rupi jeýnte osẽne.”   Pe kariaʼy che reraha upéi yvate gotyogua ojeikehápe, tupao renondévo. Ahecha Tupã reko mimbipa omyenyhẽ hague pe tupao, ha ajayvy amboja peve che syva yvýre.  Upépe Tupã heʼi chéve: “Nde, kuimbaʼe, eipeʼa porã nde resa ha ehendu opa mbaʼe haʼétava ndéve mbaʼéichapa ojeporu vaerã ko tupao. Emaʼẽ porãke máva mávapa ikatu oike ko tupaópe ha osẽ chugui.   Ere umi Israelgua ñeʼẽ renduʼỹme: ‘Kóicha heʼi Tupã: Iporã mante pene rembiapo vai peẽ Israelgua.  Peẽ pemongyʼa che tupao ha peheja oike pype ambue tetãgua ojeapiʼoʼỹva hetépe ha ipyʼápe;  pemongyʼa peikuaveʼẽ rupi chéve che rembiʼurã tymba meʼẽmby ñandykue ha huguykue, ha pemondoro ñeʼẽ ñomeʼẽngue umi pene rembiapo vaikuetápe.  Ndapejapói che rembiapoukapy marangatu tupaópe guarã ha pemoĩ uvei pytagua pópe.’   Upévare che, Tupã, haʼe: Ndoike moʼãi che tupaópe mbaʼeveichagua pytagua ojeapiʼoʼỹva hetépe ha ipyʼápe; umi ambue tetãgua oikóva Israelgua kuéra paʼũme jepeve.  Umi levíta, oñemboyke vaekue che hegui Israelgua kuéra opia ramo guare che rapégui omomorã haguã tupã guaʼu taʼãnga rei, ohepymeʼẽ vaerã heko kyʼakuére.  Haʼe kuéra ikatúta ombaʼapo che tupaópe okẽ ñangarekoha ramo, ha oimevéva tembiapo tupao ryepýpe; haʼe kuérata umi omymbajukáva ojehapy haguã meʼẽmbyhápe ha opa umi ojererúva meʼẽmby ramo; upéicha avei, oĩ vaerã ñembosakoʼihápe mante oipytyvõ haguã hetã guápe.  Haʼe kuéra oĩ vaekue umi Israelgua ñeʼẽme omohenonde haguã tupã guaʼu ñemomorã, ha upéicha omohembiapo vaikuepa. Upévare ohepymeʼẽ vaerã heko kyʼakue.” Che, Tupã, haʼe upeichaha.   “Ndaikatu moʼãi ombaʼapo chéve guarã paʼi ramo, ha oñemboja jepe umi mbaʼe imarangatúvare, ahániri eteve umi imarangatuetévare. Ogueraha mante vaerã hikuái ijapére iñemotĩngue, umi mbaʼe kyʼa ojapo vaekuére.  Amoĩta chupe kuéra ombaʼapo haguã tupaópe umi ichuʼikue jepive guáre, ojapo haguã hikuái opa mbaʼe rei.”   Umi paʼi levíta, Sadoc ñemoñare,  ombaʼapónte vaekue ohóvo che tupaópe, umi Israelgua oñemboyke ramo guare che rapégui, umíva ikatu oñemboja che rehe ha ombaʼapo chéve guarã. Haʼe kuéra ikatu oñemboja che rendápe oikuaveʼẽ haguã chéve tymba jukakue ñandy ha huguykue. Che, Tupã, haʼe upéicha oiko haguã.   Ikatu avei oike che tupaópe ha oñemboja pe mbaʼe añemomorãha rehe ombaʼapóvo chéve guarã, ha oñemoĩne ombaʼapo haguã chéve.  Che añoitéta pe mbaʼe oguereko táva tembirejakue ramo umi paʼi. Noñemeʼẽ moʼãi mbaʼeve imbaʼe kuerarã. Che pe imbaʼe kuéra.   Upe yvy upévagui, 250 métro peteĩ-teĩ irundyve ijyképe, ha 25 métro kapiʼity porã ijerekuévo tupaorã.  Kóva ko yvýgui katu, 12 kilómetro imédio ipukukue ha 5 ipykue ojeheja vaerã yvy marangatuete ramo, upépe oñemopuʼãta pe tupao.  Upépe avei oñemoʼãta umi paʼi tupao rerekua ombaʼapóva Tupãme rogarã. Upéva tenda marangatúta avei.  Upéi ave, 12 kilómetro imédio ipukukue ha 5 ipykue, umi levíta ombaʼapóva tupaópe mbaʼerãta, ojapo haguã hikuái táva guasu oiko haguã.  Ipahávo ojeheja vaerã avei 12 kilómetro imédio ipukukue ha 2 kilómetro imédio ipykue, pe yvy marangatu ykére, opa Israel guápe guarã.   Oime vaerã avei yvy opytáva tetã sãmbyhyhárape. Peteĩ oĩ vaerã kuarahy resẽvo ha ambue ipehẽngue katu kuarahy reikévo, upéva heʼise, pe yvy marangatu ha pe ojehejáva táva guasurãgui, mokõive ijyképe. Kuarahy resẽ gotyo guive kuarahy reike gotyo peve, ipuku ha ipy vaerã, peteĩ-teĩ ñemoñare atýpe oñemeʼẽ hagueichaite.  Ko yvy, tetã sãmbyhyhára mbaʼeta. Upéicha ramo, tetã sãmbyhyha kuéra ndojopy moʼã véima che retã guápe, ha ohejáta hekohápe umi Israelgua, peteĩ-teĩ ijypy kuerakue ñemoñare atýpe.   Che, Tupã, haʼe: “Iporã mante, peẽ Israel sãmbyhyhára! Anive peporohaʼã mbaretépe ha peporohuguyʼo. Peikóna teko porã ha teko jojápe. Anive pemonda yvy che retã guágui.” Che, Tupã, haʼe upéicha haguã.   “Umi pehaʼãha mbaʼe pohyikue ha mbaʼe pukukue, tojoavyveʼỹ.   Tetã javeve, maymáva oheja vaerã ko meʼẽmby Israel sãmbyhyhápe,  Che, Tupã, haʼe: “Ára peteĩha mes peteĩháme peikuaveʼẽ vaerã tymba jukarã peteĩ tóro raʼy, ivaiʼỹva mbaʼevépe, ipotĩ haguã tupao teko kyʼágui.  Paʼi ogueraháta pe tymba ruguykue, ojejuka vaekue teko kyʼakue repymeʼẽvo, ha omonáta umi tupao rokẽre, pe Tupã ñemomorãháre irundyve ijyke rehe ha ogaguy kotypyvogua rokẽ kuérare.  Upeichaite avei ojejapo vaerã 7 arahápe upéva upe méspe, oimeraẽva heko kyʼa vaekue rehe ohecha kuaaʼỹre. Upéicha ipotĩta tupao.  Ára 14 ramo upe mes peteĩháme pe ñepyrũ vaerã pembyarete Páskua, ha 7 ára pukukue peʼu vaerã mbuja ilevaduraʼỹva.   Upe ára upévape, tetã sãmbyhyhára oikuaveʼẽ vaerã tymba juka heko kyʼakue rehe ha opa Israelgua reko kyʼakuére.  Ha umi 7 ára pukukue katu, 7 tóro raʼy ha 7 kavara mácho, ivaiʼỹva mbaʼevépe, ha ojapo tymba juka ojehapýva Tupã rérape. Upéi ave, peteĩ-teĩ ára ohasávape ojejuka vaerã peteĩ kavara raʼy opa teko kyʼakuére.  Peteĩ-teĩ tóro raʼýre ha peteĩ-teĩ kavara mácho rehe oñemoĩve vaerã 20 kílo mbaʼe raʼỹi ha mbohapy lítro imédio ñandyryku. Ha mbohapy lítro imédio ñandyryku.”   Upéicha avei ku arete Enramáda rehe guápe,  oikóva ára 15ha, mes 7ha ramo, 7 ára pukukue tetã sãmbyhyhára ojapo vaerã ojapo hagueichaite iñepyrũmbýpe. Ha 7 ára pukukue ojuka ha ohapy vaerã tymba ha omeʼẽ mbaʼe raʼỹi ha ñandyryku. Che, Tupã, haʼe: “Ogaguy hyepyvogua rokẽ oĩva kuarahy resẽvo oñemboty vaerã umi 6 ára oñembaʼapo aja pukukue, ha ojepeʼa vaerã ára ojepytuʼuhápe, ha jasy raʼýpe.  Tetã sãmbyhyhára oike vaerã pe koty tenonde guápe ogaguy okavogua rupi, ha oñemoĩ peteĩva umi okẽ renda ypýpe.Upe aja paʼi kuéra ohapy vaerã hikuái umi oñemeʼẽ vaekue tymba jukarã, ha ojapovéne ave umi tymba juka ha meʼẽmby jeiko porã jey rehegua oguerúva tetã sãmbyhyhára; haʼe katu ojayvýne pe okẽtépe omboja peve isyva yvýre, ha upéi osẽ. Okẽ noñembotyvéi chémane kaʼaru peve.  Umi ára ojepytuʼuha ha jasy raʼyha, tavagua maymáva oñembojáne avei pe okẽme oguerohorývo Tupãme.  Umi tymba oikuaveʼẽ vaerã tetã sãmbyhyhára ojehapy haguã ojepytuʼuha árape Tupã rerohorývo, 6 ovecha raʼy ha peteĩ kavara vaerã, imarãʼỹva.  Umi kavara peteĩ-teĩ ndive tetã sãmbyhyhára omeʼẽ vaerã 20 kílo mbaʼe raʼỹi ha umi ovecha raʼýre oipotávante. Ha 20 kílo mbaʼe raʼỹi ndive omeʼẽ vaerã mbohapy lítro imédio ñandyryku.  Jasy raʼyha árape omeʼẽ vaerã peteĩ tóro raʼy, 6 ovecha raʼy ha peteĩ kavara, opavave imarãʼỹva.  Peteĩ-teĩ umi ovecha raʼýre oikuaveʼẽ vaerã 20 kílo mbaʼe raʼỹi, ha upéicha avei, peteĩ-teĩ umi kavaráre. Umi ovecha raʼýre katu, oipotávante. Peteĩ-teĩ kílo mbaʼe raʼỹire, mbohapy lítro imédio ñandyryku.   Tetã sãmbyhyhára oike vaerã pe okẽ tenondegua rupi, ha upe rupi jey osẽ vaerã.  Ha arete jave ramo, tavagua maymáva oikétarõ tupaópe oguerohorývo Tupãme, ojapo vaerã kóicha: umi oikéva okẽ kuarahy reike gotyogua rupi osẽ vaerã okẽ kuarahy resẽ gotyogua rupi, ha umi oikéva okẽ kuarahy resẽ gotyogua rupi, osẽ vaerã kuarahy reike gotyogua rupi. Avave nosẽi vaerã oike hague rupi, pe oike hague rovaigua rupi mante.  Tetã sãmbyhyhára oike vaerã umi tavagua oike jave ha osẽ jey hendive kuéra.  Umi aretépe, peteĩ-teĩva tóro raʼy oñembojoʼa vaerã 20 kílo mbaʼe raʼỹime, ha upéicha avei peteĩ-teĩ kavara. Ovecha raʼy katu ombojoʼa vaerã oimeháicha. Peteĩ-teĩ, umi 20 kílo mbaʼe raʼỹi oñembojoʼa vaerã mbohapy lítro imédio ñandyrykúpe.   Tetã sãmbyhyhára, ijehegui reínte oimérõ omeʼẽva Tupãme, mymbahapy térã mymbajuka jeiko porã jey rehegua, ojepeʼa vaerã chupe okẽ kuarahy resẽ gotyogua, ha ojapo ojejapoháicha ára ojepytuʼuha jave. Osẽ vove, oñembotýma vaerã upe okẽ.”   “Koʼẽ ha koʼẽ vove jepi oñemeʼẽ vaerã peteĩ ovecha raʼy omboty vaekue peteĩ áño ojehapy haguã Tupã rérape.  Che Tupã haʼe: “Tetã sãmbyhyhára omeʼẽ ramo peteĩ itaʼýrape ijyvyrã imbaʼévagui, upévata taʼýra ñemoñarépe guarãma.  Ha omeʼẽ ramo hembiguáipe katu, upe tembiguái mbaʼéta, oiko aja pukukue tembiguái ramo.  Ahanivéi vove, upe yvy tetã sãmbyhyhára mbaʼe jeýta ha opyta hembireja ramo taʼýra ñemoñarépe.  Tetã sãmbyhyhára ndaikatúi oipeʼávo avavégui imbaʼéva. Omeʼẽ ramo taʼýra kuérape hembireja ramo, omeʼẽ vaerã imbaʼégui. Upéicha ramo avave ndopyta moʼãi imbaʼeʼỹ rehe ha naisarambi moʼãi che retãgua.”   Upe rire pe kariaʼy che reraha pe ojeikeha oĩva okẽ ypy rupi, umi koty oĩva yvate gotyope paʼi kuéra añoite oiporu vaerã. Ohechaukávo peteĩ henda kuarahy reikévo, ikupe gotyo, heʼi chéve:  “Koʼápe hína pe paʼi kuéra ombopupuha umi tymba ojejuka vaekue teko kyʼakuére roʼokue ha oñembojyha avei umi mbaʼe raʼỹi meʼẽmby. Upéicha ramo, noguenohẽ moʼãi pe ogaguy okavogua gotyo ha tavagua kuéra noñemboja moʼãi umi mbaʼe marangatúre.”   Ijerére oĩ ipuʼãmby itágui ijapo pyre ha umi puʼãmby yvýpe oĩ tataypy.  Upépe heʼi chéve: “Koʼãva haʼe hína umi kosina paʼi kuéra ombopupuhápe umi tymba tavagua kuéra oguerúva imeʼẽmby ramo”. Pe kariaʼy che reraha jey upe rire pe tupaópe ojeikehápe. Upépe ahecha pe okẽguy rupi osẽha y,  ha osyryha kuarahy resẽvo, omaʼẽha gotyo tupao. Pe y oguejy tupao akatúavo, altar yvy gotyo pegua gotyo.  Upéi che renohẽ okápe yvate gotyogua okẽ rupi ha che mbojere ojeikeha okavogua peve, pe opytáva kuarahy resẽvo. Upépe ahecha y osẽha pe ojeikehágui yvy gotyo.  Pe kariaʼy osẽ kuarahy resẽvo, ohaʼã 500 métro, ha che mbohasa pe ysyry. Y oñuãmba che py.  Upéi ohaʼã jey 500 métro ha che mbohasa pe ysyry; y oguahẽma che renypyʼã meve. Ohaʼã jey 500 métro ha che mbohasa mboypýri; upépe katu, y ohupytýma che kuʼa.  Ohaʼã jey 500 métro, ha pe ysyry ndaikatu véima ohasa; oiko chugui peteĩ ysyry nde rypýva, ytahápe mante ikatúva jahasa.  Upépe heʼi chéve: “Emaʼẽ porãke rehecha vaekuére”. Upéi che mbojevy pe ysyry rembeʼýre.  Ha ahecha mokõive hembeʼýpe oĩha heta yvyra.  Upépe heʼi chéve: “Ko y osyry kuarahy resẽ gotyo ha oguahẽ ysyry Jordán peve, upégui oho oñehẽ yguasu hérava Mar Muértope. Oguahẽvo upépe, pe yguasu naheʼẽ juky moʼã véima.  Mamo oguahẽháme pe ysyry ikatúta oiko ipype opaichagua pira ha ijerére katu opaichagua tymba. Ko y kóva omoheʼẽta y iróva ojuhúva hapépe, ha opáichavo oĩta oikovéva.  En-Gadi guive En-Eglaim peve oiméta pira kutuhára, ha upépe oguenohẽta omokã ipyaha kuéra. Ha hetaitereíta opaichagua pira, yguasu Mediterráneo peguáicha.  Umi karugua ha yvy susũme katu ndaipóri moʼãi y heʼẽʼỹva jukýpe; upe rupigua y, heʼẽ jukýta, ojeporúta oñerenohẽ haguã chugui juky.  Pe ysyry rembeʼýpe opuʼãta opaichagua yvyra hiʼáva. Umi yvyra rogue ndoʼa moʼãi arakaʼeve, ha opa ára hiʼáta. Ohasávo mes jepi hiʼáta. Opa ára hiʼy porãta pe ysyry osẽvagui tupao guive. Yva oĩta ojeʼu haguã ha yvyra rogue pohãguã.”   Che Tupã haʼe: “Koʼãva haʼe tetã rembeʼy  oñemeʼẽtava tembirejakue ramo umi 12 ñemoñare aty Israel guápe. Josépe guarã oñemeʼẽta joyvy.  Che ameʼẽ vaekue che ñeʼẽ ahejataha ko tetã pende ypy kuérape. Aipota peñombojaʼo joja hese. Ko tetã kóva che rembirejakue peẽme guarã.   Ko tetã rembeʼy yvate gotyo ohasáta táva guasu Hetlón rupi, ha táva guasu Sedad rupi,  Upévata tembirejakue opytáva peẽme, ha umi tetã ambuegua oikóva pene ndive ave ha itaʼýrava pende apytépe. Pereko vaerã chupe kuéra ou ypy vaekue ramo guáicha Israélpe. Pembojaʼóvo yvy umi Israelgua ñemoñare atýpe, umi tetã ambue guápe avei pemeʼẽ vaerã.  Umi tetã ambue guarépe oñemeʼẽ vaerã ijyvyrã, Israelgua ñemoñare aty oikohápe.” Che, Tupã, haʼe upéicha ojejapo haguã. Koʼãva haʼe umi ñemoñare aty réra. Tetã rembeʼy yvate gotyogua guive, Hetlón rapére jajúvo, Hamat ha Hasar-Enánpe ojeikehápe, Damasco yvýre ojahápe yvate gotyo, Hamat rembeʼýpe, kuarahy resẽ guio kuarahy reiképe: Dan peguarã.  Yvy opytáva Tupãme guarã ohupyty vaerã 12.500 métro ipukukue ha 10.000 ipykue.  Upe Tupã mbaʼerãva oñembojaʼóta kóicha: paʼi kuérape guarã opytáta 12.000 métro yvate gotyo ha 5.000 métro kuarahy reikévo, 5.000 métro kuarahy resẽvo ha 12.500 métro ipukukue yvy gotyo. Tupao oñemopuʼãta mbytépe.  Ko yvy kóva opyta umi paʼi marangatúpe guarã, Sadoc ñemoñare, ombaʼapo vaekue chéve ha noñemboheko kyʼái umi levítaicha, oho ramo guare Israelgua kuéra rapykuéri.  Aipórõ, paʼi kuérape guarã opytáta, yvy Tupãme guarã ojehejávagui, peteĩ pehẽngue, imarangatuvétava opa ambuégui.  Umi levíta katu oguerekóta imbaʼe kuerarã peteĩ pehẽngue ohupytýva 12.500 métro ipukukue ha 5.000 ipykue, paʼi kuéra yvy ykére. Aipórõ, pe yvy opytáva Tupãme oñemombaʼe guasu haguã, ohupytýta 12.500 métro ipukukue ha 10.000 ipykue.  Pe yvy upéva, tetã tuichakue ndaipóri moʼãi hasaha porãnguépe. Ndaikatu moʼãi oñemeʼẽ hepýre, oñemyengovia mbaʼevére térã oñembohasa mbaʼeveichagua yvypóra rérape, upéva haʼégui yvy ojehejáva Tupãme oñemombaʼe guasu haguã.   Pe hembýva, 12.500 métro ipukukue ha 2.500 ipykue opyta ojehogapo haguã oimeraẽva, ha oñeñotỹ haguã kapiʼi tymbápe guarã. Táva guasu opytáta mbytépe,  Benjamín yvy rembeʼýgui, kuarahy resẽ gotyogua ijyke guive kuarahy reike gotyogua peve: Simeón mbaʼerã.  Simeón yvy rembeʼýgui kuarahy resẽ gotyogua ijyke guive kuarahy reike gotyogua peve: Isacar mbaʼerã.  Isacar yvy rembeʼýgui, ijyke kuarahy resẽ gotyogua kuarahy reike gotyogua peve: Zabulón mbaʼerã.  Zabulón yvy rembeʼýgui, kuarahy resẽ gotyogua ijyke guive kuarahy reike gotyogua peve: Gad mbaʼerã.   Gad yvy rembeʼýgui, yvývo gotyo, tetã rembeʼy oguahẽta Tamar guive Meribá-Cadés ysyry, ysyry Egipto ha yguasu Mediterráneo peve.   Koʼãva haʼe yvy opytáva umi ñemoñare aty Israel guápe, tembirejakue ramo ha péicha peẽ pembojaʼo joja vaerã chupe kuéra. Che, Tupã, haʼe upéicha haguã.   Koʼãva haʼe táva guasúgui oñesẽha. Yvate gotyogua ijyke ohupytýta 2.250 métro.  Nde, kuimbaʼe, ehupi peteĩ ladríllo, emoĩ ne renondépe ha ejapo hese Jerusalén raʼãnga.  Che amoĩ ndéve upe reñeno haguã pukukue, ipukuháicha umi ára Israel heko kyʼa hague: upévare, 390 ára aja oĩta nde ári Israel reko kyʼa.  Upe ára oguahẽvo huʼãme, nde reñenóta nde yke akatu gotyo ha rerekóta nde ári Judá reko kyʼakue 40 ára aja: amoĩ ndéve peteĩ ára peteĩ áñore.  Upéi rerováta nde rova ha nde jyva nandi pe Jerusalén ikoraha gotyo ha rejahéita hese.  Che roñapytĩ tukumbópe ani haguã rejere ha rejere remboty peve pe reiko haguã pukukue amoĩ vaekue ndéve.  Ejapyhy avei trígo ha ambueve kóga raʼỹi, eity peteĩ mbayrúpe ha ejapo chugui ne rembiʼurã. Nde reʼúta upéva reñeno aja peteĩ nde yke gotyo, heʼise, 190 ára aja.  Ha eréta: “Péicha oñeʼẽ Tupã, Israel Jára: ‘Peichagua tembiʼu ikyʼáva hoʼúta Israelgua kuéra umi tetã amondotahápe.’”   Ha upérõ che haʼe: “Che Jára, che niko arakaʼeve ndajapói vaekue mbaʼeve ikyʼáva! Che mitã guive koʼágã peve arakaʼeve ndaʼúi vaekue soʼo tymba omano rei vaekuégui térã tymba ñarõ omondyryrypa vaekuégui, ha ndoikéi vaekue che jurúpe soʼo ikyʼáva.”   Upépe haʼe heʼi chéve: “Néi, ahejáta ndéve reiporu vaka rekaka, yvypóra repoti rangue, rembojy haguã ne rembiʼu”.   Upéi heʼive chéve: “Nde, kuimbaʼe, che ahejáta tembiʼu opa Jerusalénpe. Ojekarúta jepyʼapýpe, pe tembiʼu oñembojaʼopávagui, ha ojeyʼúta upéichante avei.  Ha upéicha rupi, ndaiporivéigui tembiʼu ha y, opavave ikangypáta ha itujupáta hikuái ohóvo heko kyʼakuégui”. Tupã heʼi chéve: “Nde, kuimbaʼe, ehupi peteĩ kyse puku hãimbéva ha embohasa ne akã ha ne rendyváre; upéi ejapyhy peteĩ valánsa, ha ejapo pe nde raguekuégui mbohapy atýra joja.  Tupã heʼi chéve:  “Emaʼẽ yvyty gotyo ha ere chupe kuéra che rérape  Amonguʼipáta umi altar  peikuaveʼẽháme mymbajuka  ha pehapyhápe insiénso ha poitýta pene reʼõngue umi pene tupã guaʼu renondépe.  Amombóta umi Israelgua reʼõngue itaʼãnga rei kuéra renondépe ha amosarambíta ikãngue kuéra umi taʼãnga rei momorãha jerére.  Opaite peẽ peikoha rupi, táva kuéra oñehundipáta, ha umi taʼãnga rei oñemomorãha hoʼapaitéta. Taʼãnga rei momorãha oñembyaipaitéta ha taʼãnga rei kuéra ikuʼipáta; umi ojehapyha insiénso hoʼapáta yvýre; opaite mbaʼe pejapo vaekue opáta.   Ha pehechávo pene paʼũme heta hoʼáva omano, pehecha kuaáne cheha Tupã.  Ha che ahejáta pende apytégui oikove vaerã tetã nguéra apytépe.  Umi omanoʼỹ vaekue imanduʼáne che rehe umi tetãme, imanduʼáne mbaʼéichapa ambohasa asy raʼe chupe kuéra, oñemboykégui che hegui ha omomorã taʼãnga rei. Haʼe kuéra ojeguarúne ijehegui mbaʼe vaieta ojapo vaekuére, mbaʼe jaheipyrã ojapo vaekuére.  Ha upévo ohecha kuaáne, cheha Tupã ha haʼe ramo guare amondataha peẽme heta mbaʼe vai, ñañeʼẽi reíri hague.”   Tupã heʼi chéve: “Embota-mbota nde py ha ejepopete, erévo: Iporã, avyʼa! Tove toiko Israel rehe, umi mbaʼe vaieta ojapo vaekuére. Omanóta hína kyse pukúpe, ñembyahýigui ha mbaʼasy asãigui.  Umi mombyry oĩva omanóta mbaʼasy asãigui, umi aguĩ oĩva omanóta ñorãirõháme ha umi hembýva ñembyahýigui. Péicha aitýta che pochykue hiʼári kuéra.  Ha ohechávo teʼõngueta umi taʼãnga rei apytépe ha imomorãha jerére, opaite yvyty ijyvatévape, umi kaʼaguy ruʼãme, umi yvyra hovy asýva guýpe, umi hakã ha hogue hetáva guýpe, ha umi omomorã haguépe itaʼãnga rei kuéra mbaʼe ryakuã porãme, ohecha kuaáta hikuái cheha Tupã.  Amopuʼãne che po ainupã haguã chupe kuéra, ha pe yvy ojeikoʼỹha yvytu hoʼysãha gotyo guive, Riblá yvytu hatãha gotyo peve, ajapóta hetãgui ha opaite ojeikohágui peteĩ yvy ojeikoʼỹha oporomondyipáva. Upévo ohecha kuaáne hikuái cheha Tupã”. Tupã heʼi chéve  “Che, Tupã, haʼe tetã Israélpe: Oguahẽma ipaha, oguahẽma ipahápe yvy tuichakue.  Oguahẽma ára repávo, Israel. Aitýta nde rehe che pochykue ha roinupãta ne rembiapo vaikuére.  Ndoroiporiahurereko moʼãi, roinupãta nde reko añáre ha rehepymeʼẽta chéve ne rembiapo vaikuére. Ha pehecha kuaáne cheha Tupã.  Oguahẽ ñembyaipa guasu, che retãgua. Oñemoaguĩma ára sarambi mante oĩtaha pende apytépe. Vyʼa opáta umi kaʼaguy rupi.  Koʼagãite voi aitýta nde ári che pochykue che pyʼa renyhẽ meve, rombojovakéta nde rekokue rehe ha roinupãta opaite ne rembiapo vaikuére.  Ndoroiporiahurereko moʼãi, roinupãta nde rembiapo vaikuére ha rehepymeʼẽta chéve mayma ne rembiapo vaikuére. Ha pehecháta, che, Tupã, haʼeha pe pene nupãva.   Péina ápe upe ára! Oguahẽma! Oúma pe ñembyaipa guasu! Ivaíva isarambi opa rupi ha tuicha pe tova atã.  Ou imbaretéva ha ojapo mbaʼe vai. Upéicharõ jepe, haʼe kuéra noguahẽ moʼãi mbaʼevépe imbaʼeta reheve ha isapukái ayvu guasu reheve. Haʼe kuéra ndahaʼéi mbaʼeve.  Hiʼárama, oguahẽma ára. Pe oñemúva jepe ndoguerekói mbaʼérepa ovyʼa haguã, ha pe ojoguáva ave ndaipóri mbaʼérepa oñembyasy haguã. Pochýpe ainupãta Israélpe iñemombaʼe guasúre.  Hepýre omeʼẽ vaekuépe ndojehepymeʼẽ moʼãi, ha ojogua vaekue katu ndoguereko moʼãi ijoguapyre, opavavépe ohupytýtagui jehapy guasu.   Ipúma turu, oporohenói ñorãirõrã, mayma oñembosakoʼi ha avave nosẽi oñorãirõvo. Pochýpe ainupãta Israel jejapo.  Okápe oĩ ñorãirõ, ha hyepýpe mbaʼasy asãi ha ñembyahýi. Umi okápe oĩva omanóta ñorãirõháme, ha umi oikóva táva ryepýpe omanóta ñembyahýi ha mbaʼasy asãigui.  Jepevénte oime okañýva umi yvyty rupi, pykasu oñemondýi vaicha, maymáva omanóta, hembiapo vaikuére.  Maymáva ohejáne hoʼa ijyva ha oryrýine henypyʼã kyhyjégui.  Oñemondéne ao hũme oñembyasýgui. Hete tuichakue oryrýine, ha oikóne hova pytãmba otĩgui ha iñakã perõne.  Omombóne tapépe ipláta, omombóne hiʼóro yty ramo guáicha. Ipláta ha hiʼóro ndoipeʼa moʼãi chupe kuéra Tupã pochýgui oguahẽvo hiʼára. Ndaikatu moʼãi hyguãtã ha omyenyhẽ hye, óro niko hína pe oity vaekue chupe kuéra mbaʼe vaípe.  Iporãgui umi ijeguaka, oñemombaʼe guasu eterei hikuái, ha umi jeguakágui ojapo taʼãnga rei omomorã vaerã. Upévare, umi jeguakágui che ajapóta yty.  Amboúne ambue tetã rupigua omondapávo chupe kuéra; omboúne umi tapicha heko chavivéva ko arapy pegua, oipeʼa haguã chugui kuéra, ha toguereko mbaʼe kyʼárõ.  Che ajeíta kóva ko tetãgui ha ahejáta oñemongyʼa che tupao, mbaʼe che ahayhuve vaekue. Oúta tekove aña omongyʼapa vaerã.   Embosakoʼi peteĩ itasã, cháke upe tetã henyhẽ oporojukávagui ha peteĩ táva guasu henyhẽ mbaretégui.  Che amboúta heko añáva oñembojára vaerã opa óga. Ambopaháta ipoguasúva jejapo, ha itupao amongyʼapáta.  Kyhyje guasu ojapyhypáne chupe kuéra; ohekáne hikuái pyʼa guapy ha ndojuhúi chéne.  Ivaíva oúne ojoapykuéri marandu ivaíva avei ojoapykuéri. Reiete ojeruréne maranduhárape mbaʼe jehechapyre, paʼi  ha myakãhárape  oñemoñeʼẽ haguã.  Mburuvicha guasu oñemondéne ao hũme, mburuvicha oñembyasýne ha maymáva oñemoĩne oryrýi. Ahecha kuaáne chupe kuéra oimérõ ojehecha kuaa vaerã, ambojovakéne chupe kuéra, haʼe kuéra oporombojovakeháicha. Upéicha ramo ohecháne cheha Tupã.” Upe 5ha ára jave, mes 6ha, ha 6 añohápe, aguapy hína che rógape, myakãhára Judá pegua ndive. Peichahágui, Tupã omoĩ ipo che ári,  ha ahecha vaicha chéve peteĩ ojoguáva yvypórape. Pe ikuʼa guive iguývo, hendy tatáicha, yvate gotyo katu fiérro sỹi porãicha overa.   Oipyso ipo ha che apyhy che ávagui. Upépe, Tupã Espíritu che rupi yvate, ha képe guáicha che reraha Jerusalénpe ha che moĩ upe táva guasu ryepy pegua okẽme, yvate gotyo, oĩháme umi tupã guaʼu ombopochy etéva Tupãme.  Ha upépe ahecha Tupã Israel Jára reko mimbipa, ahecha haguéicha ñúme.   Upépe heʼi chéve: “Nde kuimbaʼe, emaʼẽ yvate gotyo”. Amaʼẽ yvate gotyo ha ahecha pe ojeikehápe, altar  rokẽme, taʼãnga rei ombopochy etéva Tupãme.   Upéi heʼi chéve: Nde kuimbaʼe, rehechápa umi mbaʼe vaieta Israelgua ojapóva ajei haguã che tupao marangatúgui? Ivaivéva katu rehecháta hína.   Upéi che reraha tupao rogaguy rokẽme, ha hogyke rehe ahecha peteĩ ikuaha.  Upépe heʼi chéve: “Nde kuimbaʼe, embotuichave pe ikuaha”. Ambotuichave ha ajuhu peteĩ ojeikeha.  Upévo heʼi chéve: “Eike ha ehecha umi mbaʼe vaieta ojejapóva upépe”.  Aike ha ahecha upe ogyke kotypývo guáre mbói raʼãnga ha ambue tymba ipotĩʼỹva  raʼãnga, upéicha avei umi taʼãnga rei Israel pegua.  Ha 70 myakãhára Israelgua, ha ipaʼũme kuéra Jaazanías, Safán raʼy, omombaʼe guasu umi taʼãnga rei. Peteĩ-teĩ oguereko ipópe mbayru ojehapyha insiénso, ha upégui opuʼã insiénso ratatĩ ne anambusúva.   Ha heʼi chéve: “Nde kuimbaʼe rehechápa pe ojapóva myakãhára Israel pegua ñemiháme ikotýpe kuéra, peteĩ-teĩ itaʼãnga rei renondépe? Oimoʼã hikuái ndahechaiha chupe kuéra, ha ahejáma hague ko tetã”.  Ha heʼive: “Rehecháta gueteri hetave mbaʼe vai ojapóva”.   Che reraha tupao rokẽme, yvate gotyo oĩva, ha upépe ahecha kuña kuéra yvýpe oguapýpa ha hasẽ joáva tupã guaʼu Tamúzpe.  Upépe heʼi chéve: “Nde kuimbaʼe, rehechápa upéva, rehecháta gueteri ivaivéva.”   Upéi, che reraha pe tupao rogaguy kotypývo ha ahecha, tupao rokẽme, altar ha tupao koty renonde paʼũme, 25 kuimbaʼe omeʼẽva ijatukupe tupaópe, ojayvýva kuarahy resẽvo gotyo, isyva yvýre, omombaʼe guasu kuarahy.   Upépe Tupã heʼi chéve: “Nde kuimbaʼe, rehechápa? Nomohyguãtãi Judá guápe ojapo koʼã mbaʼe vaieta, omyenyhẽ katu hikuái ko tetã mbaʼe vaígui. Jey-jey che mbopochy, ha omoguahẽ che apynguápe inengue.  Ha añemomýita pochýpe. Ndaiporiahurereko moʼãi chupe kuéra. Che renói ramo jepe sapukáipe, nahendu moʼãi chupe kuéra.” Upéi ahendu peteĩ oñeʼẽ hatãva, osapukái ramo chéve: Oguahẽma umi oinupãtava ko táva guasu, peteĩ-teĩ kyse puku ipópe oporohundipa haguã!   Ahecha upévo, 6 kuimbaʼe oike tupao rokẽ yvate gotyogua rupi, peteĩ-teĩ, yvyra poguasu ipópe. Ijapytépe kuéra ou peteĩ oñemondéva ao línope, oguerekóva ipópe kuatia ojehaiha. Oike ha opyta hikuái altar vrónse ypýpe.  Upévo Tupã, Israel Jára, opuʼã tekove ipepóva raʼãnga árigui ha oñemboja tupao rokẽme. Ohenói kuimbaʼe ijao línovape ha oguerekóva kuatia ojehaiha,  ha heʼi chupe: “Eguata pe táva guasu Jerusalén rehe ha emona opavave syváre peteĩ mbaʼe ohechauka vaerã  umi oñembyasýva ha ojepyʼapývape mbaʼe vaieta upépe oikóvare.”   Upéi heʼi chupe kuéra: “Tapeho tupaópe pemomarã ha ijerekue pemyenyhẽ teʼõnguégui”. Haʼe kuéra osẽ ha oñepyrũ oporojuka táva guasu tuichakue.  Ha upéva ojapo aja hikuái, che apyta cheño. Upévo ajayvy amboja peve che syva yvýre, ha añembyasy etégui asapukái: “Há, Tupã che Jára! Nde pochykue piko reitýta Jerusalén ári rehundipaite peve pe opytamíva Israélgui?”   Tupã heʼi chéve: “Mbaʼe vai ojapóva Israel ha Judagua, tuicha iterei. Ko tetã henyhẽ mbaʼe vai apohágui, ko táva guasu henyhẽ teko jojaʼỹgui. Oimoʼã hikuái che aheja hague ko tetã ha ndahechaiha umi ojapóva.  Che ndaiporiahurereko moʼãi mbaʼevéicharõ chupe kuéra, amyengoviáta uvei chupe kuéra hembiapo vaikuére”.   Upévo, pe kuimbaʼe oñemonde línova ha oguerekóva ipópe kuatia ojehaiha, ojevy ha heʼi Ñandejárape: “Ajapóma ere vaekue chéve.” Esdras, tasẽme oñembyasy ha oñemombeʼu jave hína ñesũháme tupao renondépe oñembyaty ijerére kuimbaʼe, kuña ha mitã Israelgua. Haʼe kuéra avei hasẽ Esdras ndive.  Upémarõ Secanías, Jehiel raʼy Elam ñemoñare, heʼi Ésdraspe: —Ore niko ropuʼã Tupã rehe roiporavóvo kuña okaragua, ko ore jere rupi oikóva ha ambue tupã omombaʼéva, romenda haguã hese kuéra. Tuicha ramo jepe pe ore rembiapo vai, ikatu gueteri ore Israelgua, roñemoĩ porã Tupã ndive.  Ñameʼẽ ñane ñeʼẽ Tupãme ha jaʼe chupe japoitaha umi kuñágui. Imemby kuéra reheve ñamondopa hógape. Jajapo Tupã rembiapoukapy heʼiháicha. Nde, ha umi iñarandúva ipype, ore reko mboʼe roiko haguã heʼiháicha.  Epuʼã! Kóva ne rembiapo hína. Ore roĩta ne ndive. Epuʼã! Pyaʼe porã jaikopa haguã.   Opuʼã Esdras ha omeʼẽka iñeʼẽ umi paʼi kuérape omyakãvape, levíta  kuérape ha mayma Israel guápe ojapotaha pe ojeʼe haguéicha. Heʼi hikuái péicha ojapotaha.  Esdras osẽ oho Tupao renondégui. Oho oike Johanán, Eliasib raʼy kotýpe ha upépe ohasa pe pyhare. Mbaʼevete ndoʼúiri, ombyasýgui mbaʼéicha umi hetãgui ojehapoʼo vaekue ha ou jey vaekue Jerusalénpe omboyke Tupãme.   Ojekuaauka upéi mayma oikóva Judá ha Jerusalénpe, umi ojehapoʼo vaekue hetãgui ha ou jey vaekue, oñembyatypa haguã Jerusalénpe.  Umi Israel guápe omyakãva ha karai kuéra heʼika opavavépe oĩ ramo ouʼỹva Jerusalénpe mbohapy arahápe, umívagui ojepeʼapataha ijyvy ha oñemosẽtaha umi Jerusalénpe ou jey vaekue apytégui.  Mbohapy arahápe, oñembyatypa mayma Judá ha Benjamingua Jerusalénpe. Pe 9 meshápe hérava Kislev, pe 20 arahápe oñembyatypa hikuái okápe tupao renondépe. Upépe oĩ aja ou hiʼári kuéra ama ndeʼáva, ha oryrýi osusũ hikuái hykuepágui ha okyhyjégui pe ojehútavagui.  Oñemboʼy paʼi Esdras ha heʼi chupe kuéra: —Pemendávo kuña pytaguáre, peẽ pejapo ivaíva Tupã renondépe ha koʼýte Israel ikuatia kyʼa Tupã ndive.  Néi! Koʼápe, Tupã pende ru kuéra ypykue Jára renondépe pehecha kuaa pene rembiapo vai ha pejapo haʼe oipotaháicha. Anive pejeheʼa umi arupigua ndive. Pemondopa hógape umi kuña ñandeʼỹva.   Opa umi ijatýva heʼi joa: —Nde ereháicha rojapóta.  Okýnte niko hína koʼágã ha heta umi ojaʼyveréva. Ndaikatu moʼãi avave opyta are ko amáme. Hiʼariete, kóva ipukúta hína.  Mbaʼégui piko umi ore myakãva ndopytái ha omoĩ ára ikatu haguãicha mayma omendáva kuña pytaguáre oĩva opa táva rupi oñemboja huvicha kuéra reheve? Péicharõ mante ñamboguéta ko mbaʼe vai ombopochy hendýva Tupãme.   Ha opa umi ojehapoʼo vaekue hetãgui ha ou jey vaekue Jerusalénpe oipota péicha ojejapo. Jonatán, Asael raʼy ha Jahazías, Ticvá raʼy añoite oñemoĩ pe ñeʼẽre. Oñemoĩ hendive kuéra Mesulam ha Sabtai, peteĩ levíta.  Paʼi Esdras, haʼete voi oiporavo iñirũrã umi Israel guápe omyakãva apytégui oipytyvõ haguã chupe. Ha pe 10 meshápe, hérava Tebet ñepyrũme, oñemoĩ hikuái ohecha mávapa umi omendáva kuña pytaguáre.  Pe mes peteĩme, hérava Nisán ñepyrũme, oguerekopáma hikuái umi omendáva kuña pytaguáre.   Paʼi kuéra apytépe omenda vaekue kuña pytaguáre ojejuhu koʼãva: Josadac raʼy, Josué ñemoñare kuéra, ha tykeʼýra kuéra: Maaseías, Eliézer, Jarib, Guedalías.  Koʼãva omeʼẽ iñeʼẽ opoitaha hembireko kuéragui ha oikuaveʼẽ peteĩ ovecha ipotĩ  haguã hembiapo vaikuégui.   Imer ñemoñare kuéra apytépe: Hananí ha Zebadías.   Harim ñemoñare kuéra apytépe: Maaseías, Elías, Semaías, Jehiel ha Ozías.   Pashur ñemoñare kuéra apytépe: Elioenai, Maaseías, Ismael, Natanael, Jozabad ha Elasá.   Levíta ñemoñare kuéra apytépe: Jozabad, Simí, Quelaías (upéva hína Quelitá) Petahías, Judá ha Eliézer.   Umi opurahéiva apytépe: Eliasib. Tupao rokẽ rehe oñangarekóva: Salum, Télem ha Urí.   Israelgua apytépe: Parós ñemoñare kuéra apytépe: Ramías, Jezías, Malquías, Mijamín, Eleazar, Malquías ha Benaías.   Elam ñemoñare kuéra apytépe: Matanías, Zacarías, Jehiel, Abdí, Jeremot ha Elías.   Zatú ñemoñare kuéra apytépe: Elioenai, Eliasib, Matanías, Jeremot, Zabad ha Azizá.   Bebai ñemoñare kuéra apytépe: Johanán, Ananías, Zabai ha Atlai.   Baní ñemoñare kuéra apytépe: Mesulam, Maluc, Adaías, Jasub, Seal ha Ramot.   Pahat-Moab ñemoñare kuéra apytépe: Adná, Quelal, Benaías, Maaseías, Matanías, Besalel, Binuy ha Manasés.   Harim ñemoñare kuéra apytépe: Eliézer, Isías, Malquías, Semaías, Simeón,  Benjamín, Maluc ha Semarías.   Hasum ñemoñare kuéra apytépe: Matenai, Matatá, Zabad, Elifélet, Jeremai, Manasés ha Simí.   Baní ñemoñare kuéra apytépe: Madai, Amram, Uel,  Benaías, Bedías, Queluhu,  Vanías, Meremot, Eliasib,  Matanías, Matenai, Jaasai.   Binuy ñemoñare kuéra apytépe: Simí,  Selemías, Natán, Adaías,  Macnadbai, Sasai, Sarai,  Asarel, Selemías, Semarías,  Salum, Amarías ha José.   Nebo ñemoñare kuéra apytépe: Jeiel, Matatías, Zabad, Zebiná, Jadau, Joel ha Benaías.   Koʼãva hína umi omenda vaekue kuña pytaguáre. Upéi opoi chugui kuéra ha omondo hógape imemby kuéra reheve. Áño peteĩha Ciro ojupi haguépe Persia ruvicha guasúrõ, ha ojehu haguãicha Ñandejára ñeʼẽ Jeremías omosarambi vaekue,  Ñandejára oñatõi Círope omoĩ haguã kuatiápe ha ohenduka haguã hetã tuichakuére kóicha:   —Che Ciro, Persia ruvicha guasu kóicha haʼe: “Ñandejára, Tupã yvága pegua omoĩmba che pópe opa tetã nguéra oĩva ko yvy apére. Haʼe omoĩ che pópe amopuʼãvo chupe tupao táva Jerusalénpe,  opytáva Judá yvýpe.”  Tupã omokyreʼỹ umi omyakãva Judá ha Benjamín ñemoñarépe, avei paʼi ha levíta  kuérape. Koʼãva oñembosakoʼi oho haguã Jerusalénpe omopuʼãvo tupao Ñandejárape.  Ha umi ohótava guivépe, oñemeʼẽ opaichagua mbaʼe: pláta, óro, mymba kuéra, heta mbaʼe jeguaita ha opaichagua mbaʼe kuaveʼẽ.  Mburuvicha guasu Ciro voi omeʼẽka jey umi tembiporuita Nabucodonosor oguenohẽka vaekue Ñandejára tupaógui oĩva Jerusalénpe ha oguerahauka vaekue itupã nguéra tupaópe guarã  Babilóniape.  Umíva umi mbaʼe Ciro omeʼẽ iviru ñangarekohára Mitrídatespe ha kóva, oipapa rire, omeʼẽ Judá ruvicha Sesbasárpe.  Koʼãva hína umi mbaʼe oñemeʼẽ vaekue chupe: 30 ñaʼẽ órova, 1.000 ñaʼẽ plátava ha 29 kyse.  Avei 30 kambuchiʼi órova, 410 kambuchiʼi plátava ha 1.000 tembiporu opaichagua.  Oĩ 5.400 tembiporu óro ha plátagui ojejapóva. Ha Sesbasar ogueraha koʼã mbaʼe umi ojehapoʼo vaekue hetãgui oho jeývo Jerusalénpe Babilóniagui. Koʼãva hína Israelgua oikove ypy vaekue Judápe ha upéi Nabucodonosor ogueraha vaekue Babilóniape. Upégui ou jey vaekue hikuái. Heta oĩ vaekue oúva Jerusalénpe, ambue katu isarambi ko Judá yvýre ohóvo hikuái peteĩ-teĩ hóga kuérape.  Omyakã chupe kuéra Zorobabel, Josué, Nehemías, Seraías, Reelaías, Mardoqueo, Bilsán, Mispar, Bigvai, Rehúm ha Baaná. Koʼãva umi oho vaekue:   Parós ñemoñare kuéra, 2172,   Sefatías ñemoñare, 372,   Árah ñemoñare, 775,   Pahat-Moab ñemoñare (umíva hína Josué ha Joab ñemoñare), 2812,   Elam ñemoñare, 1254,   Zatú ñemoñare, 945,   Zacai ñemoñare, 760,   Binuy ñemoñare, 642,   Bebai ñemoñare, 623,   Azgad ñemoñare, 1222,   Adonicam ñemoñare, 666,   Bigvai ñemoñare, 2056,   Adín ñemoñare, 454,   Ater, upéva hína Ezequías ñemoñare, 98,   Besai ñemoñare, 323,   Jorá ñemoñare, 112,   Hasum ñemoñare, 223,   Guibar ñemoñare, 95,   Belengua 103,   Netofagua 56,   Anatotgua 128   Bet-Azmavetgua 42,   Quiriat-Jearim, Quefirá ha Beerotgua 743,   Ramá ha Guebagua 621,   Micmasgua 122,   Betel ha Haigua 223,   Nebo ñemoñare 52,   Magbís ñemoñare 156,   Elam (ambuéva) ñemoñare 1254,   Harim ñemoñare 320,   Lod, Hadid ha Onó ñemoñare 725,   Jericó ñemoñare 345,   Senaá ñemoñare 3.630,   Paʼi kuérava katu oho: Josué rogagua, Jedaías ñemoñare 973,   Imer ñemoñare 1052,   Pashur ñemoñare 1247,   Harim ñemoñare 1017.   Levíta  kuérava katu oho: Hodovías ñemoñare, Josué ha Cadmiel ñemoñare 74,   Opurahéiva katu oho: Asaf ñemoñare 128.   Okẽ rerekua ñemoñare katu: Salum, Ater, Talmón, Acub, Hatitá ha Sobai ñemoñare 139.   Tupaópe ombaʼapóva ñemoñare katu: Sihá, Hasufá, Tabaot,  Querós, Siahá, Padón,  Lebaná, Hagabá, Acub,  Hagab, Salmai, Hanán,  Guidel, Gáhar, Reaías,  Resín, Necodá, Gazam,  Uzá, Paséah, Besai,  Asná, Meunim, Nefusim,  Bacbuc, Hacufá, Harhur,  Baslut, Mehidá, Harsá,  Barcós, Sísara, Temá,  Nesíah ha Hatifá ñemoñare.   Salomón rembiguaikue ñemoñaréva katu: Sotai, Soféret, Perudá,  Jaalá, Darcón, Guidel,  Sefatías, Hatil, Poquéret-Hasebaím ha Amón ñemoñare.  Umi tupaópe ombaʼapóva ñemoñare Salomón rembiguaikue ñemoñare ndive ohupyty 392.   Umi ohóva táva Tel-Mélah, Tel-Harsá, Querub, Adón ha Imérgui ndoikuaái haʼe kuérapa Israelgua térãpa nahániri.  Umíva hína Delaías, Tobías ha Necodá ñemoñare kuéra 652.  Paʼi kuéra apytépe katu oĩ Hobaías ha Cos ñemoñare; ha Barzilai péicha oñembohérava omenda haguére peteĩva Barzilai rajýre. Barzilai niko Galaadgua vaekue.  Maymáva koʼã ñemoñare oheka héra kuatiápe ohecha haguã oĩpa héra paʼi kuéra ñemoñare apytépe. Ha ndojejuhúigui, ndojehejái chupe kuéra paʼi kuéra apytépe.  Hiʼári, huvicha kuéra Zorobabel ndohejái chupe kuéra hoʼu umi mbaʼe oñemboykévagui Tupãme, paʼi oity mboyve Urim ha Tumim  oikuaa haguã upe ojejapo vaerã.   Umi Israelgua ojevýva ohupyty 42.36,  hembiguái kuéra katu 7.337. Oĩ avei 2.000 kuimbaʼe ha kuña opurahéiva.  Ogueraha hikuái 736 kavaju, 245 mburika,  avei 435 kaméllo ha 6.720 vúrro.   Oĩ umi Israel guápe omyakãva apytépe, oguahẽvo tupaópe, Jerusalénpe, oikuaveʼẽ umi mbaʼe oguerekóvagui ikatu haguã Ñandejára tupao oñemopuʼã pe oñemboʼy ypy haguépe.  Ikatumiháicha omeʼẽ hikuái ha péicha oñembyaty 488 kílo óro, 2.750 kílo pláta ha 100 paʼi ao.   Paʼi ha levíta kuéra opyta Jerusalénpe.  Péicha avei oĩ umi ou vaekue apytégui opytáva upépe. Umi opurahéiva ha umi tupaópe ombaʼapóva, opavave oho oiko itávape. Péicha avei umi Israelgua hembýva. Pe 7 meshápe hérava Tisri, upévo maymáva Israelgua oñemohenda jeýma itáva kuérape. Ha upéi oĩ haguéicha oñembyaty Jerusalénpe.   Upérõ Josadac raʼy Josué ha hapicha paʼi kuéra ha Salatiel raʼy Zorobabel ha hesegua kuéra oñemoĩ omopuʼã altar  Tupã, Israel Járape ikatu haguã ojapo mymbahapy upépe. Péicha heʼi kuatiápe oheja vaekue Tupã rembiguái Moisés.   Pe oĩ haguépe voi omopuʼã hikuái pe altar, okyhyje ramo jepe umi ijere rupi oikóvagui. Ha upépe oikuaveʼẽ mymbahapy Ñandejárape pyhareve ha kaʼaru.  Ombyarete avei hikuái Jotopa Róga  ára.  Ha kuatiápe heʼiháicha, opa árape oikuaveʼẽ hikuái mymbahapy, umi árape oñekuaveʼẽ vaerãháicha.  Oikuaveʼẽ avei hikuái Ñandejárape opa árape mymbahapy, ha avei jasy raʼy jave. Péicha avei opa umi aretépe Ñandejára rehehápe ojererekóva.  Upéi oĩ umi ijeheguínte omoguahẽva Ñandejárape ambue mbaʼe kuaveʼẽ.  Neʼĩra ramo jepe oñepyrũ omopuʼã hikuái tupao Ñandejárape, pe 7 mes ñepyrũha ára guive oikuaveʼẽ hikuái Ñandejárape mymbahapy.  Persia ruvicha guasu heʼi haguéicha chupe kuéra ohenoika hikuái ita omboguapýva ha yvyra rehe ombaʼapóvape. Ha táva Tiro ha Sidón guápe katu omeʼẽ hikuái tembiʼu, kaguy ha ñandyry ogueruka haguã chupe kuéra ýrupi yvyra Líbanogui táva Jope peve.   Pe mes mokõiháme hérava Ijár, 2 áño oho jey haguépe hikuái Jerusalénpe, Salatiel raʼy, Zorobabel; ha Josadac raʼy, Josué ha ipehẽngue kuéra paʼi, levíta  kuéra ha opa umi ojehapoʼo vaekue hetãgui ha ojevy vaekue Jerusalénpe Babilóniagui oñemoĩ omopuʼã tupao. Ha omoĩ hikuái tembiapo omyakã haguã levíta kuérape ombotýmava 20 áño.  Josué, taʼýra ha tyvýra kuéra reheve; Cadmiel ha taʼýra kuéra Judá ñemoñare guáva; Henadad, taʼýra ha tyvýra kuéra ndive levítava oñemoĩ oñondive omyakã haguã umi Tupã tupao rehe omboʼapóvape.   Oñemboguapy aja ita pe tupao roguyke oñemopuʼã haguã, oñemboja paʼi kuéra oñemonde jeguapáva, turu ipópe. Péicha avei Asaf ñemoñare, levítava platíllo reheve opurahéi ha omombaʼe guasu haguã Tupãme David, Israel ruvicha guasu oheja haguéicha.   Ha opurahéi ha omombaʼe guasu Ñandejárape heʼívo: “Tupã imbaʼe porã ha opa árape Israélpe ohayhu.”  Ha maymáva Israelgua osapukái omombaʼe guasúvo Tupãme, oñemboguapýguima ita tupao roguyke oñemopuʼã haguã.  Heta paʼi, levíta kuéra ha umi Israélpe omyakãva, ikaraipámava ha ohecha vaekue pe tupao ypykue hasẽ ohechávo oñemopuʼã jeyha pe tupao. Péicha avei heta oĩ osapukáiva vyʼágui.  Mombyrýgui oñehendu pe ayvu omopuʼãva hikuái, opavave osapukáigui. Ha avave ndeʼikuaái mávapa pe ovyʼáva térã mávapa pe hasẽva. Umi ijaʼeʼỹva Judá ha Benjamín ñemoñare rehe oikuaávo umi ojehapoʼo vaekue hetãgui ha ou jey vaekue Jerusalénpe omopuʼãha Tupã, Israel Jára tupao,  oñemboja Zorobabel, Josué ha opa umi Israel guápe omyakãva rendápe ha heʼi chupe kuéra: —Torombaʼapóna pene ndive. Ore niko peẽicha, romombaʼe Tupãme ha roikuaveʼẽ avei chupe mymbahapy. Péicha ore rojapo ore gueru guive ápe Esarhadón, Asiria ruvicha guasu.   Zorobabel, Josué ha mayma Israel guápe omyakãva katu heʼi chupe kuéra: —Ndaikatu moʼãi pembaʼapo ha pemopuʼã ore ndive ore Tupã tupaorã. Orénte romopuʼãta Tupã, Israel Járape tupao, heʼi haguéicha oréve Ciro, Persia ruvicha guasu.   Upéva haguére umi Judá jere rupi oikóva opuʼã hese kuéra ha omongyhyje chupe kuéra ani haguãtei omopuʼã pe tupao.  Persia ruvicha guasu Ciro ha hendaguépe ojupi vaekue Darío rembiguái kuérape ombopopegua hikuái ani haguãtei oheja Judá guápe omopuʼã pe tupao.   Asuero ojupi ramórõ mburuvicha guasúrõ, Samariagua omoguahẽ chupe kuatia. Upévape otaky hikuái Judá ha Jerusalén guáre.  Ha Pérsiape oĩ ramo guare mburuvicha guasúrõ Artajerjes, omoguahẽ avei chupe kuatia Jerusalengua rehe Bislam, Mitrídates, Tabeel ha hapicha kuéra. Upéva pe kuatia oñemoĩ vaekue araméo ñeʼẽme.   Mburuvicha Rehúm ha Simsai ikuatia ñangarekohára oguerahauka huvicha guasu Artajérjespe kuatia Jerusalén rehe.   Kóicha heʼi pe kuatia: —Ore Artajerjes rembiguái, roĩva ko ne retãme kuarahy reike gotyo Éufrates ysyrýgui:  roikuaauka ndéve, ore ruvicha guasu, umi judío ou vaekue nde reikoha guio ágotyo, oguahẽ hague Jerusalénpe ha oñepyrũ hague omongora pe táva ahẽ, oñemoĩva opávare. Omboguapypáma ita ha oñepyrũma korapy jere kuéra omopuʼã hikuái.  Eikuaáke ore ruvicha, ojeheja ramo kóva ko táva oñemopuʼã ha omboty ramo ikorapy jere kuéra, hemimeʼẽ nomoguahẽse moʼã véima ndéve ha ojehekyiséta hikuái nde po guýgui. Amo ipahápe nde jeýnte resẽ vaíta ha noguahẽ moʼãi ndéve umi mbaʼe kuaveʼẽ.  Ore niko ne rembiguái ha nde pe ore mongarúva. Rohecha ivai etereiha ko ojapóva hikuái nde rehe. Upévare romoguahẽ ndéve ko kuatia,  ikatu haguãicha rehekauka kuatia kuérape nde ypy kuéra oheja vaekue apytépe. Ore ruvicha, umi kuatiápe rejuhúta kóva ko táva opuʼãha opávare ha oñemoĩva mburuvicha guasu kuérare, ha ambue tetãre. Ymaite guive voi péichava hikuái, upévarema voi oñehundi vaekue.  Upévare, ore roikuaauka ndéve ore ruvicha, kóva ko táva ojeheja ramo oñemopuʼã ha omboty ramo ikorapy jere kuéra hikuái, umi yvy oĩva kuarahy reike gotyo Éufrates ysyrýgui noĩ moʼã véima nde po guýpe.   Mburuvicha guasu Artajerjes ogueruka chupe kuéra kuatia kóicha heʼíva: “Rehúm mburuvicha Samaría pegua ha Simsai ikuatia ñangarekohára, ha mayma mburuvicha kuéra oikóva Samaríape, ha pe yvy oĩva kuarahy reike gotyo Éufrates ysyrýgui. Amoguahẽ peẽme che maitei.   Pe kuatia peruka vaekue chéve, oñembohasa rire ore ñeʼẽme oñehenduka chéve.  Ahekauka che ypy kuéra kuatia apytépe ha upépe ojejuhu ymaite guive voi upéva pe táva opuʼãha opa mburuvicha guasúre. Avei omyakãha ñorãirõ ha oñatõiha ambue táva kuérape opuʼã haguã huvicha kuérare.  Aikuaa avei Jerusalénpe oĩ hague mburuvicha guasu mbarete, oguereko vaekue ipo guýpe tetã nguéra oĩva kuarahy reike gotyo Éufrates ysyrýgui ha umíva umi tetã omoguahẽ hague hemimeʼẽ upépe.  Pejokouka pe ojapóva hikuái. Upéva pe táva oñemopuʼãne ágã che haʼe vove péicha ojejapo vaerãha.  Peñehaʼãke pesẽ porã pene rembiapópe, ani ágã pende pitua rupi che rehe jeýnte opẽmba.”   Oguahẽvo ipópe kuéra Artajerjes kuatia, mburuvicha Rehúm ha Simsai ikuatia ñangarekohára, ha hapicha mburuvicha kuéra pyaʼe osẽ oho Jerusalénpe, umi judío rendápe. Oguahẽvo hendápe kuéra, mbaretépe ojokouka chupe kuéra hembiapo.  Péicha opa vaekue tembiapo Tupã tupao rehe Jerusalénpe. Mbaʼevete ndojejapói áño mokõiha meve Darío ojupi haguépe Persia ruvicha guasúrõ. Ageo ha Idó raʼy, Zacarías, maranduhára mokõi, oikuaauka umi judíope oikóva Judá ha Jerusalénpe ñeʼẽ Ñandejára, Israel Tupã omeʼẽva chupe kuéra.  Zorobabel, Salatiel raʼy ha Josué, Josadac raʼy oñepyrũ jey ombaʼapo Tupã tupao rehe oĩva Jerusalénpe. Tupã maranduhára mokõi oĩ hendive kuéra ha ijypýpe omokyreʼỹvo chupe kuéra.   Tupã katu oñangareko umi judíope omyakãva. Tatenai ndojokoukái pe tupao ñemopuʼã oikuaauka aja Daríope pe ojehúva ha ohaʼarõ aja Darío ñeʼẽ.   Pe kuatia oguerahaukáva Tatenai, mburuvicha pe yvy pegua oĩva kuarahy reike gotyo Éufrates ysyrýgui ha Setar-Boznai, ha ambue mburuvicha kuéra pe yvy pegua.  Roporandu chupe kuéra mávapa heʼi rakaʼe chupe kuéra omopuʼã ha ojahoʼi haguã pe tupao.  Roporandu avei chupe kuéra mbaʼéicha héra umi tupao rehe ombaʼapóva, ikatu haguãicha roikuaauka ndéve. Péina roguerahauka ndéve umi chupe kuéra omyakãva réra.   Haʼe kuéra katu heʼi oréve kóicha: ‘Ore ningo Tupã yvága ha yvy pegua rembiguái. Romopuʼã jey hína itupao ápe voi, omopuʼãuka haguépe yma Israel ruvicha guasu peteĩ.   Ore ypykue katu ombopochy vaekue Tupã yvágape guápe ha haʼe omoĩ chupe kuéra Nabucodonosor, Babilonia ruvicha guasu, pópe. Nabucodonosor ningo caldéo vaekue. Haʼe ohundi vaekue ko tupao ha oguerahapa ore ypykuépe Babilóniape.   Pe rire, 1 áño Ciro ojupi haguépe Babilonia ruvicha guasúrõ, haʼe heʼi vaekue oñemopuʼã jey haguã Tupã tupao.   Heʼi avei oréve hikuái, Ciro oguenohẽka hague umi tembiporu óro ha pláta Nabucodonosor ogueraha vaekue Tupã tupaógui ha omoĩ Babilonia tupaópe ha omeʼẽka hague peteĩ kuimbaʼépe hérava Sesbasar. Chupe omoĩ mburuvicha ramo ápe,  ha ndaje heʼi rakaʼe chupe: ‘Eraha koʼã tembiporu ha tereho Jerusalénpe ha emopuʼã Tupã tupao pe opuʼã ypy haguépe.’  Ou vaekue ko Sesbasar ha omboguapy vaekue ita ikatu haguãicha oñemopuʼã Tupã tupao. Pe guive koʼágã peve oñembaʼapo gueteri hese ha neʼĩra gueteri opa.  Ndéve oĩ porã ramo, ore ruvicha, tojeheka Babilóniape mburuvicha guasu kuatia kuéra apytépe ojehecha haguã añetépa rakaʼe mburuvicha guasu Ciro heʼi hague oñemopuʼã haguã Tupãme tupao Jerusalénpe. Koʼã mbaʼe ojejapopa rire, eikuaauka oréve mbaʼépa reipota rojapo.” Mburuvicha guasu Darío ohekauka Babilóniape oñeñongatupahápe mburuvicha guasu kuéra kuatia.  Ha mburuvicha guasu rógape oĩva Ecbatánape, opytáva tetã hérava Médiape, ojejuhu peteĩ kuatia heʼíva kóicha:   “Pe áño Ciro ojupi haguépe mburuvicha guasúrõ, kóicha iñeʼẽ omoĩka vaekue kuatiáre: ‘Tupã tupao oĩva Jerusalénpe toñemopuʼã ikatu haguãicha upépe oñekuaveʼẽ mymbahapy. 27 métro ijyvatéta ha péichata avei ipekue.  Ha Tatenai oĩva mburuvicha ramo kuarahy reike gotyo Éufrates ysyrýgui ha Setar-Boznai ha hapicha mburuvicha kuéra ojapo mburuvicha guasu Darío oipota hagueichaite.  Umi judíope omyakãva katu, ombaʼapo meme tupao rehe heʼi haguéicha chupe kuéra Ageo ha Idó raʼy, Zacarías, maranduhára mokõi.  Pe mes hérava Adárpe, mbohapy arahápe ojapopa hikuái pe tupao, 6 áño Darío ojupi haguépe mburuvicha guasúrõ tetã Pérsiape.  Israel guáva guive, paʼi ha levíta  kuéra ha opa umi ou jey vaekue hetãme Babilóniagui, tuicha vyʼápe oiporu ñepyrũ Tupã tupao.  Oikuaveʼẽ hikuái Tupãme mymbahapy ramo: 100 tóro, 200 ovecha ha 400 ovecha raʼy. Ha Israelgua kuéra angaipáre, oikuaveʼẽ hikuái 12 kavara mácho umi 12 Israel ñemoñare rérape.  Ha Moisés oheja haguéicha kuatiápe, péicha omoĩ hikuái hendápe opa paʼi ha levíta kuérape hembiapo ojapo haguã Tupã tupaópe Jerusalénpe.   Mayma oho jey vaekue hetãme Babilóniagui, ombyarete hikuái Páskua pe mes peteĩme 14 arahápe.   Paʼi ha levíta kuéra oñemopotĩmba  rire, ojuka hikuái mymba kuéra. Koʼãva oñekuaveʼẽ Tupãme pe Páskuape, opa ou jey vaekue Babilóniagui rérape.  Opa Israelgua ou vaekue Babilóniagui okaru oñondive pe Páskuape. Péicha avei umi pe rupigua ojeheʼa vaekue ambue tetãgua ndive ha péicha rupi oñemongyʼa. Umíva oheja heko kyʼa ha ou oñembyaty umi Tupã, Israel Járape omombaʼéva apytépe.  Ombyarete hikuái 7 ára pukukue, omomorãvo mbuja ovuʼỹva ára. Ha tuicha ovyʼa hikuái Ñandejára rupi, Persia ruvicha guasu ipyʼa porã haguére hendive kuéra ha oipytyvõgui chupe kuéra Israel Tupã tupao ñemopuʼãme. Koʼã mbaʼe ojehu rire ha Artajerjes oĩ ramo guare mburuvicha guasúrõ Pérsiape, peteĩ kuimbaʼe hérava Esdras oho Babilóniagui Jerusalénpe. Esdras ypy kuéra hína koʼãva: Seraías, Azarías, Hilquías,  Salum, Sadoc, Ahitub,  Amarías, Azarías, Meraiot,  Zeraías, Uzí, Buquí,  Abisúa, Finees, Eleazar ha Aarón. Aarón pe paʼi ypykue vaekue.  Ko Esdras niko peteĩ kuimbaʼe arandu vaekue. Haʼe oikuaapa Ñandejára, Israel Tupã rembiapoukapy, haʼe voi omeʼẽ vaekue Moiséspe. Ñandejára oĩgui hendive ha oipytyvõgui chupe, mburuvicha guasu Artajerjes omeʼẽ Ésdraspe opa mbaʼe ojeruréva.  Artajerjes ojupi rire 7 áño mburuvicha guasúrõ, oĩ vaekue avei Israelgua ojevýva Jerusalénpe. Umíva apytépe oĩ paʼi, levíta  kuéra opurahéiva, umi Tupã róga rehe oñangarekóva ha umi Tupã tupaópe ombaʼapóva.  Esdras oguahẽ Jerusalénpe pe mes Ab hérava ñepyrũme. Ojapóma pe ramo 7 áño Artajerjes ojupi hague mburuvicha guasúrõ.  Osẽ vaekue hikuái Babilóniagui pe mes hérava Nisán ñepyrũme ha oguahẽ Jerusalénpe pe mes hérava Ab ñepyrũme, Tupã oĩgui hendive kuéra.  Esdras oguereko vaekue ipyʼápe oñemoaranduvévo Ñandejára rembiapoukapýpe, oikóvo ipype heʼiháicha ha omboʼévo Israel guápe.   Kóicha heʼi pe kuatia  mburuvicha guasu Artajerjes omeʼẽ vaekue paʼi Ésdraspe, kuimbaʼe arandu Ñandejára rembiapoukapýpe, oñemeʼẽ vaekue chupe omboʼe haguã Israel guápe:   “Che, Artajerjes amoguahẽ che maitei paʼi Ésdraspe, kuimbaʼe arandu Tupã yvága pegua rembiapoukapýpe.   Ojerure ramo peẽme, pemeʼẽ kuaa chupe 3.300 kílo pláta, 22.000 kílo trígo, 2.200 lítro kaguy, 2.200 lítro aséite olívo peve. Ha juky katu oipotaháicha.  Opa mbaʼe Tupã yvága pegua oipotaháicha aipota pyaʼe ojejapo, ani ágã ipochy ha ojahéi che raʼy kuéra térã che retãre.  Aipota avei peikuaa: paʼi kuéra, umi levíta, umi opurahéiva, umi tupao rehe oñangarekóva ha opavave tupaópe ombaʼapóva ndaipotaiha oñemoĩ hiʼári kuéra mbaʼeveichagua impuésto, ha ani pejerure chupe kuéra mbaʼeve.   Nde katu Esdras, ne Tupã nemoarandu haguéicha, emoĩ mburuvicha kuéra oisãmbyhy haguã umi oikóvape kuarahy reike gotyo Éufrates y syrýgui ha avei umi oikuaávape Tupã ñeʼẽ. Umi oikuaaʼỹvape Tupã ñeʼẽ katu emboʼe.  Ha oĩ ramo ojapoʼỹva Tupã ñeʼẽ térã che ñeʼẽ, upéva tomeʼẽ opa oguerekóva, toho koty ypytũme, toñemosẽ pe tetãgui térã tojejuka.”   Oñemboʼe Esdras kóicha: Toñemombaʼe guasu Ñandejára, ore ru kuéra ypykue Tupã, omoĩgui ñande ruvicha guasu pyʼápe omombaʼévo Ñandejára tupao oĩva Jerusalénpe,  Ñandejára imbaʼe porãgui che ndive ikatu añemboja mburuvicha guasu, umi ipytyvõhára ha mayma oĩ porãva rendápe. Ñandejára che mokyreʼỹ ha che pytyvõ rupi heta Israel guápe oĩ porãva ambyaty ojevy haguã che ndive. Koʼãva hína umi Israel guápe omyakãva ha héra ojejuhu oñemoĩ hague kuatiápe. Koʼãva ojevy vaekue Jerusalénpe, Babilóniagui Esdras ndive, Artajerjes oĩ ramo guare mburuvicha guasúrõ Babilóniape.   Elioenai, Zeraías raʼy, Pahat-Moab ñemoñare, 200 kuimbaʼe reheve;   Secanías, Jahaziel raʼy, Zatú ñemoñare, 300 kuimbaʼe reheve;   Ebed, Jonatán raʼy, Adín ñemoñare, 50 kuimbaʼe reheve;   Isaías, Atalías raʼy, Elam ñemoñare, 70 kuimbaʼe reheve;   Zeadías, Micael raʼy, Sefatías ñemoñare 80 kuimbaʼe reheve;   Abdías, Jehiel raʼy, Joab ñemoñare 218 kuimbaʼe reheve;   Selomit, Josifías raʼy, Baní ñemoñare 160 kuimbaʼe reheve;   Zacarías, Bebai raʼy, Bebai ñemoñare 28 kuimbaʼe reheve;   Johanán, Hacatán raʼy, Azgad ñemoñare 110 kuimbaʼe reheve;   Elifélet, Jeiel ha Semaías, koʼãvantema hembýva umi Adonicam ñemoñarégui, 60 kuimbaʼe reheve.   Utai ha Zabud, Bigvai ñemoñare 70 kuimbaʼe reheve.   Che, Esdras ambyaty opa Israel guápe ysyry Ahavá rembeʼýpe. Upépe ropyta mbohapy ára aja. Ha aipapa rire opavavépe, paʼi kuéra reheve, ajuhu ndaiporiha ore apytépe peteĩ levítante  jepe.  Upémarõ ahenói karai guasu kuérape Eliézer, Ariel, Semaías, Elnatán, Jarib, Natán, Zacarías ha Mesulam; ha mboʼehára Joiarib ha Elnatánpe.  Amondo chupe kuéra Idó rendápe. Idó ningo mburuvicha vaekue pe táva Casifiá héravape. Che haʼe umi karaípe oho haguã heʼi Idó ha hapicha kuérape oikóva Casifiápe, ombou haguã oréve ijapytégui kuéra kuimbaʼe kuéra ikatúva ore pytyvõ tupaópe.  Ha Tupã imbaʼe porãgui ha oĩgui ore ndive, ogueru hikuái Serebíaspe. Serebías ningo peteĩ kuimbaʼe katupyry vaekue. Haʼe hína Mahli raʼy, ha Mahli katu Israel raʼy Leví raʼyre. Serebías ou taʼýra ha tykeʼýra kuéra reheve: 18 kuimbaʼe.  Omondo avei hikuái Hasabías ha Isaías, Merarí ñemoñaréva. Koʼãva taʼýra ha tykeʼýra kuéra reheve oĩ 20 kuimbaʼe.  Ha umi David ha ambue mburuvicha kuéra omoĩ vaekue tupaópe ombaʼapo haguã levíta kuéra po guýpe, umívagui omondo hikuái 220 kuimbaʼe. Opa koʼãva réra oĩ kuatiápe.   Ha upépe, Ahavá ysyry rembeʼýpe haʼeka opavavépe ani haguã ojeʼu mbaʼeveichagua tembiʼu ikatu haguãicha Tupã renondépe roñembyasy ha rohecha kuaa ore rembiapo vaikue. Rojeruréta hína Tupãme oñangareko haguã ore rehe, ore rogagua kuérare ha opa umi mbaʼére rogueraháva ore ndive rohokuévo Jerusalénpe.  Koʼã mbaʼe ajapo, atĩgui aha haguã mburuvicha guasu rendápe ha ajerure chupe omondo haguã ore ndive ñorãirõhára oñangareko haguã ore rehe tapére. Ore voi kóicha roʼe vaekue chupe: “Tupã ningo oñangareko umi hese ojeroviávare. Haʼe katu ipochy umi chupe oheja reíva ndive, ha umívape haʼe ohundi.”  Ha péicha mbaʼevete ndoroʼúi. Romoĩ Tupã pópe koʼã mbaʼe ha haʼe ore rendu.   Upéi katu aiporavo paʼi kuéra apytégui 12 paʼi: Serebías, Hasabías ha 10 hapicha kuérape,  ha umíva rovake rohecha mbovýpa oĩ pláta, óro ha tembiporu kuéra. Koʼã mbaʼe niko omeʼẽ vaekue ijehegui mburuvicha guasu, mburuvicha kuéra ha umi Israelgua tupaópe guarã.  Haʼe chupe kuéra: —Peẽ ningo peñemomarangatu vaekue Tupãme guarã ha koʼã tembiporu Tupãme guarãnte avei oñemomarangatu vaekue. Koʼã pláta ha óro ningo oñemeʼẽ Ñandejára, ñande ru kuéra ypykue Tupãme, avave ojerureʼỹre.  Peñangareko porãke hese peroguahẽ meve Jerusalénpe. Ágã tupaópe paʼi, levíta kuéra ha mayma Israel guápe omyakãva rovake ojepapa jeýta.   Ha péicha, oñemeʼẽ umi paʼi ha levíta kuérape pe pláta, óro ha umi tembiporu ojepapa vaekue. Ha ogueraha hikuái tupaópe oĩva Jerusalénpe.   Pe mes peteĩme hérava Nisánpe, 12 arahápe rosẽ Ahavá ysyrýgui ha roñepyrũ roguata Jerusalénpe roguahẽ haguã. Pe tape pukukue Tupã oĩ ore ndive ha ndohejái roʼa mondaha térã ore rayhuʼỹva pópe.  Jerusalénpe roguahẽ rire ropytuʼu mbohapy ára.  Pe irundýpe katu roipapa pe pláta, óro ha tembiporuita tupaópe. Upéi romeʼẽ paʼi Meremótpe. Meremot ningo Urías raʼy. Hendive oĩ upépe Finees raʼy Eleazar, ha mokõi levíta: Jozabad, Josué raʼy ha Noadías, Binuy raʼy.  Upéva pe árape voi ojepapa opa mbaʼe roguerúva ha oñemoĩ kuatiáre.   Upérõ umi ojehapoʼo vaekue hetãgui ha ou jeýva Babilóniagui omeʼẽ 12 tóro mymba hapyrã opa Israelgua rérape oñekuaveʼẽ haguã; 96 ovecha mácho, 77 ovecha ha 12 kavara mácho oñekuaveʼẽ angaipáre. Koʼã mymba ojehapypaite Tupãme.   Mburuvicha guasu Artajerjes ñeʼẽ kuatiáre oguerukáva oñemeʼẽ huvicha kuérape oĩva Éufrates ysyry mboypýri. Ha koʼãva tuicha oipytyvõ Israel guápe Tupã tupao ñemopuʼãme. Koʼã mbaʼe ojehu rire, oñemboja che rendápe umi Israel guápe omyakãva ha heʼi chéve kóicha: —Kuimbaʼe kuéra Israelgua, paʼi ha levíta  kuéra ningo ojeheʼa umi cananéo, hitíta, ferezéo, jebuséo, amoníta, moabíta, egipcio ha amorréo kuéra ndive oikóva árupi. Umíva niko omombaʼe ambue tupã ha heko jeguaru.  Túva kuéra ha taʼýra hapykuéri kuéra, omendapa koʼã tetã megua kuñáre. Ha péicha ñande, jajeporavo vaekue Tupãme guarã, jajeheʼa ambue tetã guáre. Ñande ruvicha kuéra hína umi tenondete oĩva ko mbaʼe vai apópe.   Ahendúvo ko ojeʼéva chéve, ahechauka haguã che mbaʼe mbyasy amondoro che ao, ahekýi che akã rague ha che rendyva rague ha pyʼa rasýpe aguapy tuicha ajepyʼapy.  Opa umi Israel Tupã ñeʼẽ omombaʼéva oñembyaty che ndive. Haʼe kuéra ohecha mbaʼéichapa umi ojehapoʼo vaekue hetãgui ha ou jey vaekue opuʼã Tupã rehe. Che katu aguapy ajepyʼapy kaʼaru peve, mymba ojejuka ha oñekuaveʼẽ vove Tupãme.  Upévo apuʼã, ha che ao sorokue che jehe, añesũ ha ahupi che po yvágare, añemboʼévo Tupã che Járape.  Haʼe chupe: “Tupã che Jára, atĩ eterei ningo ne rendápe añemboja haguã. Ha ndaikuaái mbaʼépa ajapóta. Rasa itereíma ore rembiapo vai. Yvága pevéma niko oguahẽ.  Ymaite guive, ore ru kuéra ypykue oikove ramo guare guive, koʼagãite peve ningo rojaʼyvere ne ndive. Ha upévare voi ore moĩ vaekue oréve, ore ruvicha ha ore paʼi kuérape ambue tetãgua pópe. Hetáma rojeporu vai. Rojereraha águio pégotyo. Roñemonda ha maymávante ore apoʼi. Ha péicha koʼágã roju rojejuhu.  Koʼágã katu Tupã ore Jára, ne mbaʼe porã rupi ore gueru oréve, tembiguái ramo roikohágui ha ore mohenda ko nde yvy marangatúpe. Nde rupi Tupã, haʼete ku rohecha pyahu jeýva. Ha jepe roime ambue tetã po guýpe, nde rembovevýi oréve pe ore jopýva.  Tembiguái ramo roiko ramo jepe, nde Tupã nda ore rejái ore año. Mburuvicha guasu kuéra tetã Persia pegua ndive ore moĩ porã. Nde ore mokyreʼỹ romopuʼã jey haguã nde tupao, ojeity ha isarambipáva. Ha koʼápe, Judá ha Jerusalénpe, nde reñangareko ore rehe.   Koʼágã katu Tupã ore Jára, ndoroguerekói mbaʼeve ikatúva roʼe ndéve. Romboyke ningo umi ne rembiapoukapy,  Che, Pablo, peteĩ apóstol, ndahaʼéiva yvypóra remimoĩ térã yvypóra remimondo, Jesucristo voi katu che mbou vaekue, ha Tupã ave, omoingove jey vaekue Jesúspe.  Che, ha ñane pehẽngue kuéra maymáva avei pomomaitei Tupã iglésia Galacia guápe.  Tupã ñande Ru ha Jesucristo Ñandejára toñohẽ pende ári imbaʼe porã ha ipyʼa guapy.  Jesucristo omano vaekue ñane angaipáre,  ñane renohẽ haguã ko yvy reko añágui, oipotaháicha Tupã, ñande Ru.  Toñemombaʼe guasu Tupãme, opa ára guarã. Amén.   Che mbopyʼandýi peñemombyry pyaʼete hague Tupãgui, pene renói vaekue ohechaukávo peẽme ipyʼa porã Jesucristo rupi, ha pehasa hague ambue marandúpe.  Añetehápe, ndahaʼéi oiméva ambue marandu. Oiménte niko umi pene myakã tavýva ha ombyaiséva Jesucristo marandu porã.  Ha oimérõ ohendukáva peẽme marandu ndahaʼéiva ore romyasãi vaekue, toho aña retãme. Marãve ndoikói che ramo, térã peteĩ Tupã remimbou ramo.  Haʼéma haguéicha voi peẽme koʼágã haʼe jey peẽme: Oimérõ omosarambíva pende apytépe marandu porã ndahaʼéiva pe oguahẽma vaekue peẽme, toho aña retãme.   Che ndahekái yvypóra ojuhu porã che rembiapo, Tupã ojuhu porãnte che aipota.  Che ndahekái apyta porã yvypóra ndive. Apyta porãse rire, ndahaʼéi vaerã moʼã Jesucristo rembiguái.   Peikuaáke kóva, che pehẽngue kuéra: pe marandu porã che amyasãiva, ndahaʼéi yvypóra ojapo vaekue.  Noguahẽi chéve ha ndaikuaái vaekue mbaʼeveichagua yvypóragui. Jesucristoite voi katu oikuaauka vaekue chéve.   Oiméne pehendu ojeʼe ramo mbaʼépa rakaʼe yma pe che reko, ha mbaʼéichapa akaguai mbarete Tupã iglésiare, ha añehaʼã ahundi.   Aikoha árape judío rekópe, umi che rapicha judío che javeguápe tapykuete aheja, che rakateʼỹgui umi ñande ru ypy kuerakue jepokuaaháre.   Tupã che poravo aju mboyvéma voi ko yvy ári, ha tuichágui pe imborayhu che renói. Haʼe oipotávo,  oikuaauka chéve Taʼýra,  amyasãi haguã imarandu oporopysyrõva, umi judioʼỹva apytépe. Ha upérõ ndahái vaekue añomongeta mbaʼeveichagua yvypóra ndive.  Ha ndahái avei Jerusalénpe ahechávo umi apóstolma vaekuépe che mboyve. Upéva rangue, aha pyaʼete Arábiape, ha upéi aju jey Damáscope.   Mbohapy áño haguépe aha Jerusalénpe  aikuaávo Céfaspe (Pedro) ha hendive aime 15 ára.  Ha ndahechái ambue kuéra apóstolpe, ahecha jepe Santiágope, Ñandejára pehẽngue.  Tupã renondépe haʼe peẽme, ko ahaíva hína peẽme añeteguaha.   Upéi aha Siria ha Cilíciape.  Umi ñane pehẽngue Jesucristo iglésia pegua oĩva Judéape, nda che kuaái vaekue.  Ohendúnte hikuái ojeʼe ramo: “Ku oiko vaekue ñane muña, koʼágã oiko omyasãi pe marandu porã ymave ohundise vaekue.”  Ha upévare oguerohory Tupãme. Ohasa rire 14 áño aha jey Jerusalénpe  Bernabé ndive, ha araha che ndive Títope.  Aha, Tupã ohechaukágui chéve aha vaerãha. Ha upépe, haʼeñoháme umi oñemombaʼe guasuvévape, amyesakã chupe kuéra pe marandu pyahu amyasãiva umi judioʼỹva apytépe, ani haguã oimoʼã hikuái umi che ajapóva térã ajapo vaekue ajapo reiha.  Ha Títope jepe Grecia guáva, oĩ vaekue che ndive, ndojejeruréi chupe ojeapiʼouka haguã.  Oime raʼe ore pehẽngue guaʼu oike vaekue ore apytépe ñemihápe, ohecha haguã pe sãsõ roguerekóva Jesucristo ndive, ojapo jey haguã ore hegui tembiapoukapy rembiguái.  Ha nisapyʼami jepe noroñembotyryrykái hese kuéra, roipotágui pe marandu porã añetegua opyta pende pype.   Ha nomeʼẽi chéve mbaʼeve ipyahúva, umi oñemombaʼe guasuvéva, chéve guarã jepe ndahaʼéi mbaʼépa raʼe haʼe kuéra. Tupã niko noporombojoavýi ijapére reínte ohechávare.   Upéva rangue, ohecha kuaa hikuái Tupã omeʼẽ hague chéve che rembiaporãrõ amyasãi haguã pe marandu porã umi judioʼỹva apytépe. Pédrope oheja haguéicha hembiaporã omyasãivo umi judío apytépe.  Tupã voi niko omondo vaekue Pédrope apóstol ramo judío kuérape, che mondoháicha avei apóstol ramo umi judioʼỹvape.  Santiago, Cefas ha Juan, ojererekóva Tupã iglésia ruvicha ramo, ohecha kuaa hikuái Tupã omeʼẽ hague chéve ko tembiapo. Ha ohechaukávo ore rerekoha iñirũ ramo, ore popyhy, che ha Bernabépe. Ha ojuhu porã hikuái ore rohóvo rombaʼapo umi judioʼỹva apytépe, haʼe kuéra ombaʼapo aja umi judío apytépe.  Ojerurénte oréve ore manduʼa haguã mboriahúre, che ajapóva voínte.   Cefas oguahẽvo táva Antioquíape, ahova api chupe ivaígui pe ojapóva.  Haʼe iñepyrũrã okaru umi judioʼỹva ndive,  oime peve oguahẽva Santiago remimbou kuéra. Ha upépe oñepyrũ ojei chugui kuéra, okyhyjégui umi jeapiʼoukáre oñemohatãvagui.  Ha umi ambue Tupã reroviaha judíova, Pédroicha avei hova mokõiva, oho hapykuéri, ha Bernabé jepeve oho hendive kuéra.  Upévare, ahechávo haʼe kuéra ndoikoiha marandu porã añeteguáva rekópe, haʼe Céfaspe opavave rovake: “Nde, judíova, reiko hína ndahaʼéiva ramo guáicha judío, mbaʼére piko aipórõ, rejopyse umi judioʼỹvape oiko haguã judío ramo guáicha?”   Ñande niko judío jaju ypy guive ko yvy ári, ndahaʼéi angaipa apoha Tupã rehe ojeroviaʼỹva rehegua.  Ndagueroʼỹrõi Tupã pyʼa porã. Ikatu rire ñande reko joja tembiapoukapy rupi, Jesucristo omano reiete vaerã moʼã. Peẽ Galaciagua ñembotavy. Máva piko pene mbotavy raʼe ajeve ramo na pende ñeʼẽ rendúi añeteguáre. Rohechauka porã vaekue peẽme mbaʼechaitépa Jesucristo omano kurusúre.  Aipotánte pembohovaimi chéve ko aporandúva: Oguahẽpa raʼe peẽme Tupã Espíritu tembiapoukapy rupi, térãpa pejerovia haguére pe marandu porãre?  Pende tavy eterei piko ndapeikuaái haguã, peñepyrũ rire ramo Espíritu ndive peguahẽseha koʼágã huʼãme yvypóra rehegua reípe?  Heta mbaʼe porã piko pehasa mbaʼeverã? Aniche vaerã niko mbaʼeverã!  Tupã omeʼẽ ramo peẽme Ijespíritu ha ojapo mbaʼe hechapyrãva, mbaʼére ojapo? Ndahaʼéi pejapo haguére tembiapoukapy, perovia haguére pe marandu porã pehendu vaekuénte.   Abraham oguerovia vaekue Tupãme, haʼe ohecha kuaa upéva ha oguereko vaekue chupe heko jojáva ramo.   Aipórõ, peẽ peikuaa vaerã, Abraham ñemoñare teeha umi ogueroviáva.   Ñandejára Ñeʼẽ, heʼíma vaekue voi, umi judioʼỹva apytépe oĩtaha umi Tupã oguerekóva heko jojáva ramo ijerovia rupi. Ha omoguahẽ vaekue Abrahámpe ko marandu porã: “Opa tetã ojehovasáta nde rupi.”   Aipórõ, umi Abrahámcha ogueroviáva ojehovasa avei.   Umi ojeroviáva tembiapoukapýre oñehundíta. Ñandejára Ñeʼẽ heʼígui: “Oñehundíne umi ojapoʼỹva heʼihaichaite pe tembiapoukapýpe oĩva.”   Aipórõ, hesakã porã avave ndojererekoiha heko jojáva ramo tembiapoukapy rupi. Ñandejára Ñeʼẽ niko heʼi: “Heko jojáva oikovéne ijerovia rupi.”   Pe tembiapoukapy niko naipyendái jeroviápe, heʼi uvei: “Tembiapoukapy ojapóva hendaichaite, oikovéne hese.”   Jesucristo ñande peʼa ani ñañehundi pe tembiapoukapy rupi, haʼe voi oñemoĩ oñehundi haguã ñane rendaguépe. Ñandejára Ñeʼẽ heʼi: “Oñehundíne pe yvyráre osãingóva.”   Upéva ojehu, pe jehovasa Tupã omeʼẽ vaekue Abrahámpe ohupyty haguã avei, Jesucristo rupi, umi judioʼỹvape. Ha oguahẽ haguã ñandéve ñande jerovia rupi, pe Espíritu Tupã heʼi vaekue omeʼẽtaha ñandéve.   Che pehẽngue kuéra, añeʼẽta peẽme peteĩ mbaʼe tapia oikóvare: Peteĩ yvypóra oñemoĩ ramo peteĩ ñeʼẽme oimeraẽva ndive, ha omoĩ héra kuatia guýre, avave ndaikatu véima omoĩ pype mbaʼeve ha ojejapo mantema vaerã.  Ha néi, Tupã omeʼẽ vaekue iñeʼẽ Abrahámpe ha iñemoñarépe. Ñandejára Ñeʼẽ noñeʼẽi “ñemoñare kuéra rehe”, oñeʼẽ peteĩrente, ha heʼi: “ha ne ñemoñarépe”,  ha upéva hína Cristo.  Ko haʼéva niko kóva: Tupã oñoñeʼẽ meʼẽ vaekue Abraham ndive, ha omyañete. Upévare, Moisés rembiapoukapy ou vaekue 400 áño rire,  ndaikatúi oipeʼávo pe ñeʼẽ ñomeʼẽ ha ndaikatúi oheja mbaʼevépe Ñandejára Ñeʼẽ.  Pe Tupã heʼi vaekue omeʼẽtaha ñandéve oĩ rire Moisés rembiapoukapýre, ndahaʼe véima vaerã moʼã peteĩ ñeʼẽ meʼẽ.  Ojekuaa porã niko Tupã heʼi hague Abrahámpe ombaʼe meʼẽtaha chupe reiete.   Mbaʼépe iporã aipórõ pe tembiapoukapy? Upe tembiapoukapy oñemeʼẽ upe rire, ohechauka haguã yvypóra naiñeʼẽ renduiha, ou peve pe “ñemoñare” upe ñeʼẽ oñemeʼẽ hague. Upe tembiapoukapy oikuaauka vaekue Tupã remimbou kuéra, Moisés rupi.  Ha natekotevẽi oĩ oikuaauka vaerã peteĩnte ramo imbouha, ha Tupã niko peteĩnte.   Kóva ngaʼúpa heʼise tembiapoukapy opuʼãha Tupã ñeʼẽ meʼẽnguére? Nahániri! Pe tembiapoukapy ikatu rire omeʼẽ jeikove, añetehápe pe teko joja ou vaerã moʼã tembiapoukapýgui.  Ñandejára Ñeʼẽ heʼiháicha katu jahecha, opavave oĩha angaipa poguýpe, ikatu haguã umi ogueroviáva Crístope ohupyty pe Tupã oñeʼẽ meʼẽ hague.   Pe jerovia ou mboyve, tembiapoukapy ñande rereko ipoguýpe, ha péicha, pe jerovia ojekuaa peve.  Ou peve Cristo, tembiapoukapy ñande rereko ipoguýpe, ikatu peve ñande jerovia rupi ñande reko joja.  Koʼágã oguahẽmavo pe jerovia katu, nañaime véima upe tembiapoukapy poguýpe.  Cristo Jesús rupi opavave peẽ Tupã raʼýma,  peñemopeteĩvo Cristo ndive ñemongarai rupi, peiko ku peñemondéva ramo guáicha Crístogui.  Ndahaʼe véima mbaʼeve judíopa térãpa Greciagua, tembiguáipa térãpa tembiguaiʼỹ, kuimbaʼépa térãpa kuña. Peñemopeteĩvo Cristo Jesús ndive, opavave peẽ peteĩnte.  Ha peẽ Cristo mbaʼe ramo, aipórõ peẽ Abraham ñemoñare, ha pende rupyty pe Tupã oñeʼẽ meʼẽ hague chupe. Amyesakãvéta katu peẽme ko haʼéva: Pe mbaʼe járarã michĩ aja, ndojoavýi pe ogapy pegua tembiguáigui, haʼe ramo jepe añetehápe opa mbaʼe jára.  Oĩ oñangarekóva hese ha oguerekóva ipópe opa umi mbaʼe, oguahẽ peve pe ára itúva omoĩ vaekue.  Ñandéve avei ojehu upéicha: Ako ñane michĩrõ gueteri, ñaime umi oisãmbyhýva ko yvy poguýpe.   Ha oguahẽvo ára oñemoĩ vaekue katu, Tupã ombou Taʼýrape, ou ypy vaekue ko yvy ári peteĩ kuñágui, Moisés rembiapoukapy poguýpe,  ñande peʼa haguã upe tembiapoukapýgui, ha jajerereko Tupã raʼy ramo.  Ha taʼýrama haguére, Tupã ombou Taʼýra Espíritu ñande pyʼápe. Ha upe Espíritu osapukái: “Abba”, heʼiséva “Che Ru.”  Aipórõ, ñande ndahaʼe véima tembiguái, ñande Tupã raʼýma. Ha ñande itaʼýra haguére, Tupã oipota ñande avei jaiko mbaʼe jára ramo.   Yma, ndapeikuaái ramo gueteri Tupãme, peẽ vaekue tembiguái umi añetehápe ndahaʼéiva Tupãme guarã.  Koʼágã peikuaámava Tupãme katu, jaʼe porãsérõ guarã Tupã pende kuaámava, mbaʼéicha piko peikose jeýta umi espíritu ikangy ha ndahaʼéiva mbaʼeve poguýpe?  Peẽ niko peiko pembyarete: ára, mes, umi ára reko ha áño hambaʼe.  Nahiʼãiete niko chéve ambaʼapo rei raʼe aikóvo pende apytépe.   Che pehẽngue kuéra, ajerure peẽme: Peẽna chéicha, che niko peẽicha. Ndahaʼéi niko ku pejapóva che rehe mbaʼeve ivaíva.  Peikuaamaháicha, ako añeʼẽ ñepyrũ ramo guare peẽme ko marandu pyahúre,  che rasy vaekue.  Ha che rasy ramo jepe ndapejahéiri che rehe ha na pe che reroʼỹrõi. Upéva rangue, peẽ che moguahẽ Tupã remimbou ramo guáicha, Cristo Jesús mbaʼe ramo guáicha che.  Mbaʼe piko oiko upe vyʼa peñandu vaekuégui? Ikatu haʼe pende rehehápe, ikatu rire, peipeʼa vaerã moʼãha pende resa pemeʼẽ haguã chéve.  Ha koʼágã, nda che aʼevéita ngaʼu piko pende rehe, haʼe haguére peẽme añetegua?   Umi tekove japu omaʼẽ hatã pende rehe, haʼe kuéra katu ndohekái iporãva. Haʼe kuéra pende peʼase ore hegui, peẽ upe rire peheka haguã chupe kuéra.  Iporã niko añete ñamaʼẽ ñande rapicháre mbaʼe porã rekávo. Ha upéva ta opa ára, ani aime jave pene ndivénte.  Che raʼy kuéra, kuña imembýta vaicha ahasa asy jeýtama hína pende rehe, ou peve Cristo pende pype.   Aimémo raʼe upépe koʼagãite añeʼẽ haguã peẽme tekotevẽháicha. Ndaikuaái niko mbaʼépa haʼéta pende rehe!   Peje chéve peteĩ mbaʼe, peẽ peikoséva tembiapoukapýre. Napehendúi ngaʼu piko mbaʼépa heʼi pe tembiapoukapy?  Heʼi Abraham itaʼýra hague mokõi: ijypykue peteĩ hembiguáigui,  ha pe ambue katu hembireko teégui, ndahaʼéiva hembiguái.   Upe hembiguái memby ou yvypóra rekópe. Ha pe hembiguaiʼỹva memby katu ou oiko haguã pe Tupã oñeʼẽ meʼẽ hague.  Oime hína mbaʼépa heʼise upéva. Umi mokõi kuña heʼise mokõi ñeʼẽ ñomeʼẽ. Peteĩ, pe yvyty Sinaípe guare, upéva hína Agar, ha iñemoñarégui oikóva tembiguái.  Agar, niko pe yvyty Sinaí rekovia Arábiape, koʼágãva Jerusalén, oĩva ambue poguýpe tembiguái ramo imemby kuéra reheve.  Pe Jerusalén yvága pegua katu noĩri avave poguýpe, ha haʼe ñande sy hína.  Ñandejára Ñeʼẽ niko heʼi: “Evyʼáke nde kuña ikatuʼỹva ne memby, esapukái vyʼágui, nde, na ne membýi vaekue arakaʼeve. Pe kuña ojeheja rei vaekue imemby hetavéta kuña iména vaekuégui.”   Che pehẽngue kuéra, peẽ niko Tupã raʼy iñeʼẽ meʼẽnguégui guare, Isaac haʼe haguéicha avei.  Ha upe ramo, pe mitã ou vaekue yvy ári yvypóra rekópente oiko haguéicha omuña pe mitã ou vaekue Espíritu rupi guápe,  upéicha avei koʼágã.  Ha mbaʼe piko heʼi pe Ñandejára Ñeʼẽ? Heʼi: “Emosẽ okápe pe tembiguái ha imemby. Tembiguái memby ndaikatúi oñombojaʼovo pe Tupã oheja vaekuére pe tembiguaiʼỹva memby ndive.”   Ha upéicha, che pehẽngue kuéra, ñande ndahaʼéi tembiguái memby, tembiguaiʼỹva memby katu. Cristo rupi ñane sãsõ.  Aipórõ, peñemohatãke upe sãsõme ha anive peʼa tembiguái reko, yvyra pohýi guýpe.   Pe che rendu. Che, Pablo, haʼe peẽme, pejeapiʼoukárõ, Cristo ndahaʼe moʼãiha mbaʼeve peẽme guarã.  Haʼese jey oimeraẽva kuimbaʼe ojeapiʼoukávape, ojapo vaerãha opa heʼíva pe tembiapoukapy.  Peẽ, peipotáva pejerereko heko jojáva ramo pejapo haguére tembiapoukapy heʼíva, pejei Crístogui. Pepyta okápe Tupã pyʼa porãgui.  Ore ramo katu, Espíritu ha ore jerovia rupi rohaʼarõ Tupã ore mboheko joja.  Cristo Jesús rupi niko, ndahaʼe véima mbaʼeve jajeapiʼouka ramo térã nahániri. Pe iporãva niko, ñande jerovia ojehechaukáva ñane mborayhúpe.   Peẽ peho vaekue tape porãre. Máva piko pende joko raʼe na pene ñeʼẽ renduvéi haguã añeteguávape?  Upéva ndahaʼéi Tupã rembiapo, ko haʼe pene renói vaekue.  Ojeʼe niko “mbuja mbovuhaʼimi omopuʼãmbaha pe mbaʼe huʼũ mbujarã”,   ha che ajerovia Ñandejárare, napemoambue moʼãiha pene remiandu. Tupã katu oinupãta hína pe oikóvape pene mbopyʼa tarova, tahaʼe haʼéva.   Che katu, che pehẽngue kuéra, aiko rire aporomboʼe aikóvo tuicha mbaʼeha pe jajeapiʼouka, umi judío na che muñái vaerã moʼã. Aipórõ, umi mbaʼe che amboʼéva Cristo kurusu rehegua nombopochy moʼãi chupe kuéra.  Umi oikóva pene mbopyʼa tarova katu, oñehaʼỹiʼómo mandi raʼe haʼe kuéra voi!   Peẽ niko, che pehẽngue kuéra peñehenói vaekue peiko haguã sãʼỹme. Anínte peiporu pende rekosãʼỹ pejapo japove haguã pene mbaʼe pota. Iporãve vaerã peñopytyvõ  joayhúpe.  Tembiapoukapy oĩmba peteĩ mbaʼépe: “Ehayhu nde rapichápe rejehayhuháicha nde.”   Pejererekóke peẽ, peikóva pe josuʼu ha pekaru ojuehe, aníke, cháke peñohundíta peẽ voi.   Aipórõ haʼe peẽme: Peiko Espíritu oipotaháicha. Ha ani peiko pevyʼa pene mbaʼe pota vaípente.  Umi mbaʼe pota vai niko opuʼã Espíriture, ha Espíritu ogueroʼyrõ umi mbaʼe pota vai. Pe peteĩ ogueroʼyrõ umi ambuépe, upévare peẽ ndaikatúi pejapo umi mbaʼe porã pejaposéva.   Espíritu pene sãmbyhy ramo katu, napeime moʼã véima tembiapoukapy poguýpe.   Ndahasýi jahecha haguã ojapóva umi ohóva tembipota vai rapykuéri: ojapo tieʼỹ reheguáva, mbaʼe kyʼa ha jepokuaa vai rehegua,  omombaʼe guasu taʼãnga rei ha ojapo paje. Oñemohatã pyʼa rasýpe, jeiko vai ha ñemyakateʼỹme. Ipochy rei, ojoavypa, ha ojeipa ojuehegui.  Imbaʼepota, ikaʼu, ikaru ha hetave mbaʼe. Haʼe peẽme, ajapóma haguéicha ymave, umi péicha oikóva ndohupyty moʼãiha Tupã sãmbyhy.   Espíritu katu, omeʼẽ mborayhu, vyʼa, pyʼa guapy, jeiko kuaa, pyʼa porã, marangatu, vyʼa pavẽ,  jejapoʼỹ ha jeiko kuaa. Umívape guarã hembýma tembiapoukapy.  Ha umi Cristo Jesús reheguáva, ohupíma kurusúre yvypóra reko mbaʼe vai apoha, imbaʼepota vaieta reheve.   Koʼágã jaikove ramo Espíritu rupi, jaheja ta ñane sãmbyhy pe Espíritu.   Ani jajejapo, ani ñamyasãi jeiko vai ha mbaʼe pota ojoapytépe. Che pehẽngue kuéra: Pehechárõ peteĩ hoʼáva angaipápe, peẽ peikóva Espíritu rupi, peipytyvõ vaerã chupe oñemyatyrõ haguã. Ha upéva pejapo pyʼa porãme, ha peteĩ-teĩ toñangareko hatã ani haguã haʼe avei ojepyʼa raʼã mbaʼe vairã.  Peñopytyvõ peropuʼaka haguã opaichagua mbaʼe pohýi, ha upéicharõ pejapóne Cristo rembiapoukapy.   Oimérõ oñemombaʼe guasúva, ha ndahaʼéi mbaʼeve, oñembotavy.  Peteĩ-teĩ ohesaʼỹijo vaerã hekove, ha oñeñandu ramo ikatuha ojejapo, tojejapo haʼénte, ani omoinge avavépe.  Peteĩ-teĩ ogueropuʼaka vaerã mbaʼe pohýi imbaʼévante.   Upe ojeheko mboʼéva marandu porãme, ombojaʼo vaerã imboʼehára ndive opa mbaʼe ohupytývare.   Ani peñembotavy. Avave ndaikatúi oñembohorývo Tupãre. Oñeñotỹva oñemonoʼõ.   Oñemitỹva tembipota vaípe, hembipota vaígui omonoʼõ vaerã mano. Oñemitỹva Espíritupe, upe Espíritugui omonoʼõne jeikove opaveʼỹva.  Aipórõ, na ñane kaneʼõi vaerã jajapo haguã iporãva.  Na ñane ateʼỹi ramo, hiʼárape ñamonoʼõne.  Upévare, koʼágã ikatúva, jajapo iporã opavavépe guarã, tenondete umi ñane moirũvape ñande jeroviápe.   Pemaʼẽmína mbaʼéichapa tuicha ko che po rupiete ahaíva hína peẽme koʼágã.  Umi pende jopyséva pejeapiʼouka haguã, ojapo opyta porã haguãnte yvypóra ndive, ha oñemuñaʼỹ haguã Cristo kurusu rehehápe.  Umi ojeapiʼóva jepe niko ndojapopái pe tembiapoukapy heʼíva. Ha oipota hikuái peẽ pejeapiʼouka, haʼe kuéra oñembotuicha haguã ijejapópe, pende jopy haguére peẽme peraha haguã pende retére upe pere.  Che katu, mbaʼevére ndajejaposéi, Ñandejára Jesucristo kurusu rehénte. Cristo kurusu rupi niko, ko yvy omano chéve guarã, ha che amano ko yvýpe guarã.  Mbaʼevéko ndahaʼéi pe jajeapiʼouka térã nahániri. Pe añetehápe iporãva niko, pe jaikove jey.   Umi péicha oikóva katu taipyʼa guapy ha tojeporiahurereko, ha upéicha avei umi Tupã reheguáva.   Koʼágui rire ndaipota véima avave omoĩ che rapépe mbaʼe vai, umi pere arekóva che retére ohechauka cheha Jesús rembiguái.  Che pehẽngue kuéra, Ñandejára Jesucristo toñohẽ ipytyvõ pende ári. Amén. Noé raʼy kuéra, Sem, Cam ha Jafet ñemoñare kuéra, oguejy jey rire y ojahoʼipa vaekue yvy, koʼãva hína:   Jafet raʼy kuéra Gómer, Magog, Madai, Javán, Tubal, Mésec ha Tirás.  Gómer raʼy kuéra: Asquenaz, Rifat ha Togarmá.  Javán raʼy kuéra Elisá, Tarsis, Quitim ha Rodanim.   Koʼã Jafet ñemoñare oiko vaekue y aty guasu rembeʼýpe ha yvy kuéra oĩva y mbyte rupi. Umi ojohogaguáva oiko oñondive peteĩ tetãme ha peteĩnte iñeʼẽ.   Cam raʼy kuéra vaekue Cus, Misraim, Fut ha Canaán.  Cus raʼy kuéra Sebá, Havilá, Sabtá, Raamá ha Sabtecá. Raamá raʼy kuéra Sebá ha Dedán.  Cus, Nimrod ru vaekue. Ha ñepyrũrã, upe kuimbaʼe imbaretéva yvy ári.  Ñandejára chupe oipytyvõgui, heta ojuka vaekue tymba saite, upévape haʼeichagua haʼevéva ndaipóri, ha upévare ojeʼémi: “Ojogua Nimródpe, Ñandejára oipotágui, heta tymba saite ojuka vaekue.”  Haʼe iñepyrũrã oisãmbyhy vaekue táva Babel, Érec, Acad ha Calné, oĩva yvy hérava Sinárpe.  Koʼágui oho vaekue Asúrpe, ha upépe omopuʼã táva kuéra Nínive, Rehobot-Ir, Quélah,  ha Resén, upe táva tuichaitéva, opytáva Nínive ha Quélah paʼũme.  Mizraímgui osẽ vaekue: ludéo, anaméo, lehabíta, naftuhíta,  patruséo, casluhíta ha caftoríta kuéra, ha ãvagui ou filistéo kuéra.  Canaán raʼy kuéra hína ãva: itaʼýra ypykue héra Sidón, ha upéva riregua héra Het.  Canaángui osẽ koʼãva: jebuséo, amorréo, gergeséo,  hevéo, aracéo, sinéo,  arvadéo, semaréo ha hamatéo. Upéi Canaán ñemoñare isarambi,  ha ijyvy kuéra ojepyso Sidóngui Guerar gotyo, Gaza peve. Ha Sodoma, Gomorra, Admá ha Seboím gotyo, táva Lesa peve.  Koʼã Cam ñemoñarégui, umi ojohogaguáva oiko oñondive peteĩ tetãme ha peteĩnte iñeʼẽ.   Sem, Jafet rykeʼy, oguereko avei taʼýra kuéra: Opa Éber raʼy kuéra, Sem ñemoñare hína.  Sem raʼy kuéra vaekue: Elam, Asur, Arfaxad, Lud ha Aram.  Aram raʼy kuéra Us, Hul, Guéter ha Mas.  Arfaxad, Sélah ru vaekue, ha Sélah Éber ru.  Éber itaʼýra mokõi. Ijypykue héra Péleg haʼe oikovépe oñepyrũ haguére pe yvy oñembojaʼo. Ityvýra héra Joctán.  Joctán raʼy kuéra vaekue Almodad, Sélef, Hasar-Mávet, Jérah,  Hadoram, Uzal, Diclá,  Obal, Abimael, Sebá,  Ofir, Havilá ha Jobab. Opa koʼãva Joctán raʼy vaekue.  Ijyvy kuéra ojepyso yvy Mesa guive yvy Sefar gotyo, yvyty oĩva kuarahy resẽvo peve.  Koʼãva Sem ñemoñare, umi ojohogaguáva peteĩ tetãme oiko ha peteĩnte iñeʼẽ.  Koʼãva, Noé ñemoñare, oñembojaʼóva iñemoñare ha henda kuéra rupi. Oguejy jey rire y ojahoʼipa vaekue yvy, isarambi hikuái opa rupi ha chugui kuéra oiko umi tetã yvy arigua. Iñepyrũrã peteĩ ñeʼẽnte oiporu vaekue opa yvypóra.  Upéi isarambívo kuarahy resẽ guio, ojuhu peteĩ ñu guasu Sinar hérava, ha upépe opyta.  Upérõ heʼi hikuái ojupe: “Jajapo adóve ha ñambojy tatápe.” Adóve jygue oiporu hikuái ita ramo ha omboguapy ojoʼári vlékepe.  Upéi heʼi: “Ñamopuʼã peteĩ táva guasu ha pype óga yvate oguahẽtava yvága peve; ta ñane rerakuã mombyry ha ani ñane sarambi yvy apére.”   Ñandejára oguejy ohecha upe táva ha óga yvate yvypóra kuéra omopuʼãva,  ha heʼi: “Haʼe kuéra hína peteĩ tetã ha peteĩnte iñeʼẽ. Koʼágã oñepyrũ ramónte hikuái. Koʼẽrõiténte ojapótama ojaposéva ha ndaipóri moʼãi ojokóva chupe kuéra.  Upéicha ramo jaguejy ñambojoavy iñeʼẽ nguéra ojuehegui, oikuaaveʼỹ haguã mbaʼépa heʼise hikuái ojupe.”   Upéicha Ñandejára omosarambi opa rupi chupe kuéra ha ojeheja hikuái upe táva mopuʼãgui.  Upe táva oñembohéra Babel,  Ñandejára ombojoavy haguére yvypóra ñeʼẽ ha upégui omosarambi opa rupi chupe kuéra.   Koʼãva hína Sem ñemoñare: Sem itaʼýra 100 áñope, mokõi áño y ojahoʼipa rire yvy, ha ombohéra Arfaxad.  Upe rire Sem oikove 500 áño, ha itaʼýra ha itajyrave.  Arfaxad itaʼýra oguerekópe 35 áño, ha ombohéra Sélah.  Upe rire Arfaxad oikove 403 áño ha itaʼýra ha itajyrave.  Sélah itaʼýra oguerekópe 30 áño ha ombohéra Éber.  Upe rire Sélah oikove 403 áño ha itaʼýra ha itajyrave.  Éber itaʼýra oguerekópe 34 áño ha ombohéra Péleg.  Upe rire Éber oikove 430 áño ha itaʼýra ha itajyrave.  Péleg itaʼýra oguerekópe 30 áño ha ombohéra Reú.  Upe rire Péleg oikove 209 áño ha itaʼýra ha itajyrave.  Reú itaʼýra oguerekópe 32 áño ha ombohéra Serug.  Upe rire Reú oikove 207 áño ha itaʼýra ha itajyrave.  Serug itaʼýra oguerekópe 30 áño ha ombohéra Nahor.  Upe rire Serug oikove 200 áño ha itaʼýra ha itajyrave.  Nahor itaʼýra oguerekópe 29 áño ha ombohéra Térah.  Upe rire Nahor oikove 119 áño ha itaʼýra ha itajyrave.  Térah oguerekópe 70 áño itaʼýra mbohapy ha ombohéra Abram, Nahor ha Harán.   Koʼãva hína Térah ñemoñare: Térah niko Abram, Nahor ha Harán ru vaekue. Harán, Lot ru,  omano itúva Térah mboyve, upe táva oikove ypy haguépe. Upe táva héra Ur ha opyta tetã hérava Caldéape.   Abram omenda Sarai rehe. Nahor omenda Milcá rehe, ko kuña, Harán rajy, ha Iscá kypyʼy vaekue.  Sarai katu ndaikatúi vaekue imemby.   Térah osẽ táva Ur, caldéo kuéra retãgui, oho haguã Canaánpe ha ogueraha hendive itaʼýra Abram ha hembireko Sarai, ha Harán raʼyre hérava Lot. Oguahẽvo táva hérava Haránpe, opyta.  Ha Térah omano Haránpe oguerekóvo 205 áño. Ñandejára heʼi Abrámpe: —Eheja ne retã ha nde ru róga, ha tereho upe yvy che ahechaukátava ndévepe.   Ambohetáta ne ñemoñare ha oikóta chugui tetã guasu. Rohovasáta, romoherakuã mombyrýta ha nde rupi ambue kuéra ojehovasáta.  Ahovasáta umi nde rovasávape, ha ajahéita umi nde rehe ojahéivare. Nde rupi ojehovasáta tetã nguéra yvy arigua.   Abram osẽ Harángui oguereko ramo 75 áño, Ñandejára heʼi haguéicha chupe, ha Lot oho hendive.  Ogueraha hembireko Sarai, ha Lot ityvýra amyrỹi Harán raʼyrépe, opa mbaʼe oguerekóva ha hembiguái kuéra ombyaty vaekue Haránpe, ha oho Canaán gotyo. Oguahẽvo Canaánpe,  Abram oguata upe tetã pýre ha oguahẽ táva Siquémpe, upe yvyra imomorãmby Moré peguápe. Upérõ upe tetã, cananéo mbaʼe gueteri hína.  Ñandejára ojechauka Abrámpe ha heʼi chupe: “Ko tetã ameʼẽta ne ñemoñarépe.” Upérõ Abram omopuʼã peteĩ altar  upe Ñandejára ojechauka haguépe chupe.   Upégui ova yvy gotyogua yvyty kuéra gotyo, Betélgui kuarahy resẽvo, ha opyta Betel ha Ai paʼũme. Betel oĩ chugui kuarahy reike gotyo, ha Ai kuarahy resẽ gotyo. Upépe avei omopuʼã altar Ñandejárape ha omombaʼe guasu chupe.  Upégui ojererovave ohóvo Canaán yvy gotyo, hérava Négueb, gotyo.   Upérõ ou ñembyahýi guasu upe yvýpe, ha Abram oho Egíptope oiko haguã upépe, tuichágui ñembyahýi haʼe oĩháme.  Oikekuévo Egíptope, heʼi hembireko Saráipe: “Ndéko kuña porã hína.  Umi Egiptogua nde rechávo heʼíne nde rehe: ‘Upéva hembireko hína.’ Upéi che jukáne ha nde reraháne ikuñarã.  Upévare, ere che reindyha,  ikatu haguã che rereko porã hikuái nde rehehápe, ha aikove ave nde rupi.”   Ha upéicha oiko. Abram oikévo Egíptope, umi Egiptogua ohecha hembireko iporã etereiha.  Ohecha rire chupe umi mburuvicha Faraón róga pegua oñeʼẽ porã eterei chupe hese. Upévare Sarai ojereraha Faraón róga guasúpe.  Faraón, hesehápe, oñangareko porã Abram rehe. Omeʼẽ chupe heta ovecha, vaka, vúrro, hembiguairã ha kaméllo.   Ñandejára katu oinupã rasy Faraónpe ha hogagua kuérape, ogueraha haguére Saráipe ikuñarã.  Upérõ Faraón heʼi umi hembiguái kuérape omosẽ haguã Abram ha hembirekópe, ha opa mbaʼe oguerekóva reheve. Abram oho Egíptogui Négueb gotyo, hembireko ha opa mbaʼe oguerekóva reheve. Ha Lot oho hendive.  Abram hymba heta ha oguerekopáta ha óro.  Upéi ojererovave ohóvo Néguebgui Betel gotyo, oguahẽ meve opyta haguépe ymave, Betel ha Ai paʼũme,  omopuʼã haguépe altar  ha omombaʼe guasu Ñandejárape.   Lot oho Abram ndive ijovecha, ivaka ha hogagua kuéra reheve.  Yvy michĩma mokõivépe guarã, hymba heta itereígui hikuái.   Upévare Abram ha Lot rymba rerekua kuéra oñorãirõ oñondive. Upérõ cananéo ha ferezéo kuéra oiko gueteri upe tetãme.  Ha Abram heʼi Lótpe: “Ñande niko oñopehẽngue ha naiporãi ñane rembiguái kuéra oñorãirõ oñondive.  Jajeíntena upéicha ramo ojuehegui. Eiporavo upe yvy pehẽngue reipotavéva, tahaʼe kuarahy resẽ térã kuarahy reike gotyo. Upe rehejáva topyta che mbaʼerã.”   Lot omaʼẽ ha ohecha ñu guasu ojepysóva Jordán rembeʼýre oguahẽ meve tavaʼi hérava Sóar peve, hiʼy heta ha ijyvy porãva, ojoguáva Ñandejára yvatýpe pe Egipto yvýicha Sóar gotyo peve. Upéicha vaekue Ñandejára ombokusugue mboyve umi táva guasu Sodoma ha Gomorra.  Lot oiporavo imbaʼerã upe yvy, ha oho kuarahy resẽ gotyo. Upéicha vaekue ojei haguã ojuehegui Abram ha Lot.  Abram opyta Canaánpe, ha Lot ojererova umi ñúme, táva guasu kuéra apytépe, ha opyta Sodoma ypýpe.  Sodomagua heko kyʼa ha iñangaipa Ñandejára renondépe.   Oho rire Lot, Ñandejára heʼi Abrámpe: “Upe reimehágui emaʼẽ opa gotyo.  Opa yvy rehecháva ameʼẽta ndéve ha ne ñemoñarépe  opa ára guarã.  Heta ne ñemoñaréta, ikatuʼỹ haguãicha ojepapa. Ikatu ramo ojepapa yvy raʼỹi, ikatúne avei ojepapa ne ñemoñare kuéra.  Epuʼã ha eguata ko tetã pýre rehecha haguã ituichakue. Upéva ameʼẽmbáta ndéve.”   Upérõ Abram ojererova ha opyta Mamré kaʼaguy ykére, Hebrón ypýpe. Upépe omopuʼã altar Ñandejárape. Koʼã mburuvicha guasu kuéra oiko vaekue Quedorlaómer poguýpe 12 áño pukukue; 13 haguépe katu opuʼã hese hikuái ojetyvyro haguã chugui.  Áño 14 haguépe Quedorlaómer ha umi mburuvicha guasu oĩva hendive, oho Astarot Carnaímpe ha omoĩ ipoguýpe refaíta kuérape; upéi zuzíta kuérape Hámpe; emíta kuérape Savé-Quiriataímpe,  ha horeo kuérape yvyty Seírpe, ha omuña Parán ñu meve, yvy ojeikoʼỹha rembeʼýpe.   Ojevývo Quedorlaómer ha umi hendive oĩva, oguahẽ En-Mispátpe (koʼágã hérava Cadés), ohundipa ha oheja mbaʼeveʼỹre Amalecgua ha amorréo kuérape oikóva Hasesón-Tamárpe.  Sidim ñu rupi isarambi ápe ha pépe vlekekua. Sodoma ha Gomorra ruvicha guasu kuéra oguevi ñorãirõgui ha hoʼa umi vléke kuápe. Ambue kuéra katu okañy umi yvyty paʼũ rupi.  Umi irundy mburuvicha guasu ipuʼakáva hese kuéra ogueraha opa mbaʼe oĩva Sodoma ha Gomórrape, hiʼupyrã jepeve, ha ojeʼói hikuái.  Ogueraha avei Lótpe, opa oguerekóva reheve, haʼe niko oiko Sodómape.   Peteĩ okañy vaekue ñorãirõgui, ou omomarandu Abram, hebréope, haʼe oĩ jave Mamré kaʼaguýpe, amorréova. Mamré, Escol ha Aner rykeʼy vaekue. Haʼe kuéra oñemoĩ Abram ykére.   Abram, oikuaávo Lot avei ojereraha hague, ombyaty 318 kuimbaʼe okakuaa vaekue hógape, ha omuña mburuvicha kuérape táva guasu Dan peve.  Ojeity hiʼári kuéra pyhare, omboguevi ha omuña chupe kuéra táva Hoba peve, opytáva Damáscogui yvatévo.  Ogueru jey umi mbaʼeta ha avei Lot ityvýra amyrỹi Harán raʼyrépe imbaʼeta reheve, kuña kuéra, ha opa umi ojereraha vaekue.   Abram ou jeývo, ipuʼaka rire Quedorlaómer ha mburuvicha guasu kuéra hendive oĩvare, osẽ huguãitĩvo Sodoma ruvicha, Savé ñúme, ojekuaáva Mburuvicha guasu ñu ramo.   Upérõ Melquisedec, Salem ruvicha guasu, Tupã yvatetegua paʼi, ogueru mbuja ha kaguy,  ha ohovasa Abrámpe heʼívo: “Ta nde rovasa Tupã yvatetegua, ojapóva yvy ha yvága,   Toñemombaʼe guasu Tupã yvatetegua, haʼe ne pytyvõ nde rayhuʼỹvape rehundi haguã.” Opa mbaʼe oguerahávagui Abram omeʼẽ Melquisedécpe 10gui peteĩ.   Upéi Sodoma ruvicha guasu heʼi Abrámpe: —Emeʼẽ chéve umi yvypóra reru jeýva, ha imbaʼe kuerakue topyta ne mbaʼerã.   Ndaipotái mbaʼeve che mbaʼerã; umi aikotevẽva amongaru haguã che rembiguái kuérante. Umi che ndive oĩva, Aner, Escol ha Mamré katu, haʼe kuéra voi togueraha imbaʼerã. Koʼã mbaʼe rire Abram oñandu Ñandejára heʼi ramo chupe: —Ani rekyhyje Abram, che romoʼãta opa mbaʼe vaígui ha ameʼẽta ndéve heta mbaʼe porã.  Abram katu heʼi chupe: —Nde Tupã che Jára, maerã rei piko remeʼẽta chéve mbaʼeve? Amanótama ha nda che raʼýi. Umi mbaʼe arekóva opytáta Eliézer Damasco guápe.  Na che moñemoñaréigui opa mbaʼe arekóva opytáta peteĩ che rembiguáipe.   Upérõ ohendu jey Ñandejára heʼi ramo chupe: —Opytáva ne rendaguépe ndahaʼe moʼãi Eliézer, peteĩ nde raʼy teéta.   Ñandejára heʼi chupe osẽ haguã okápe ha oñeʼẽ chupe kóicha: —Emaʼẽ yvágare ha eñehaʼã eipapa mbyjaita, jahecha ikatúpa. Péicha hetáta ne ñemoñare.   Abram oguerovia Ñandejárape, ha upe guive Ñandejára oguereko chupe imarangatúva ramo,   ha heʼi chupe: —Che hína nde Jára, romoirũ vaekue táva Ur, caldéo retãgui, koʼa peve, ameʼẽ haguã ndéve ko yvy ne mbaʼerã.   Abram oporandu chupe: —Tupã che Jára, mbaʼéicha piko aikuaáta che mbaʼerãha?   Ha Ñandejára heʼi chupe: —Eru chéve koʼápe peteĩ vakílla, peteĩ kavara kuña ha peteĩ ovecha mácho; opavave toguereko 3 áño; peteĩ jeruti ha peteĩ pykasu raʼy avei.   Abram ogueru umi mymba, ombojaʼo mbytépe ha omoĩ ojovái.  Guyra kuéra katu nombojaʼói.  Yryvu kuéra oguejy manté umi mymba reʼõnguére, ha Abram omondýi.  Kuarahy oike potaite jave Abram opyta oke ha ojahoʼi chupe peteĩ pytũ ha kyhyje ndetuicháva.  Ha Ñandejára heʼi chupe: —Ne ñemoñare kuéra oikóta mombyrygua ramo tetã imbaʼeʼỹvape. Ojererekóta tembiguái ramo ha jejopy vaípe 400 áño pukukue.   Che katu ambohasa asýta upe tetãme, opoi peve chugui kuéra ha haʼe kuéra osẽvo upégui, ogueraháta mbaʼeta upepegua.   Nde katu repáta ko yvy ári nde tujávo ha rehóta repytuʼu nde ru kuéra ypykue ndive pyʼa guapýpe.  Ne ñemoñare kuéra, ñemoñare jey irundyha, ou jeýta kóva ko yvýpe, ndaikatúiva gueteri ameʼẽ ndéve koʼágã. Umi amorréo kuéra niko nahembiapo vaíri gueteri aipeʼáma haguãicha chugui kuéra.   Kuarahy oike ha pytũmba riréma, ojehecha peteĩ tatakua hatatĩmbáva. Ha peteĩ tata rendy ohasa sapyʼa umi tymba ñembojaʼo pyre paʼũ rupi.  Upérõ Ñandejára oñeʼẽ meʼẽ Abrámpe: —Ne ñemoñarépe  ameʼẽta ko yvy, ysyry Egipto guive, ysyry guasu Éufrates peve,  Sarai, Abram rembireko, ndaikatúi imemby. Opáichavo oguereko hembiguái kuñáva Egiptogua, hérava Agar.  Ha Sarai heʼi Abrámpe: —Ñandejára niko omboty che rye che membyʼỹ haguã. Eñenóna che rembiguái ndive, jahecha ndarekói mbaʼépa che membyrã haʼe rupi. Abram ojapo hembireko heʼíva.  Oiko rire 10 áño Canaánpe, Sarai omeʼẽ iménape hembiguái Agar ikuñarã.  Abram oñeno Agar ndive ha ombohye guasu chupe. Ha haʼe, ojechávo upéicha oñepyrũ oapoʼi Saráipe.  Upérõ Sarai heʼi Abrámpe: —Nde ári hoʼa jejahéi haʼe ojapóva che rehe. Ameʼẽ ndéve che rembiguái ne kuñarã, ha ágã, ojechávo hye guasuha, oñembohory che rehe. Ñandejára teʼi mávapa ojapo ivaíva, ndépa térãpa che.   Abram heʼi chupe: —Haʼe hína ne rembiguái, eñeñanduka chupe! Aipo ramo Sarai ojopy hendive, ha upévare haʼe okañy ha oho mombyry.  Ñandejára remimbou  katu ojuhu chupe yvy ojeikoʼỹháme, peteĩ ykua ypýpe (upe ykua oĩva Sur rapépe)  ha oporandu chupe: —Agar, Sarai rembiguái, mamóguipa reju ha mamópa reho? Haʼe heʼi chupe: —Akañy ajúvo che jára Saráigui.   Ñandejára remimbou heʼi chupe: —Tereho jey nde jára rendápe, ha eñemoĩ ipoguýpe rejejapoʼỹre.   Ñandejára remimbou heʼive: —Che ambohetáta ne ñemoñare, ikatuʼỹ haguãicha ojepapa.   Upéi katu heʼi chupe: “Péina nde, koʼágã nde rye guasúma, kuimbaʼéta hína upe ne memby, Ñandejára ohendu rejepyʼapy ramo, upévare embohéra chupe Ismael.   Kavaju saitépe haʼe ojoguáta, opavavére oñemoĩta ha opavave hese. Hóga vakapípe oñemohendáta, oñemoĩrõ jepe hese ityvýra kuéra.”   Ñandejára oñeʼẽ haguére hendive, Agar ombohéra chupe: “Tupã ku ohecháva”, heʼi ijupe: “Ahechánepa raʼe upe che rechávape?”  Upévare upe ykua oñembohéra “Oikovéva ha che recháva ykua”. Opyta hína Cadés ha Béred paʼũme.   Agar imemby kuimbaʼe Abrámgui,  ha Abram ombohéra itaʼýrape Ismael.  Abram oguereko 86 áño upe Agar imemby ramo chugui. Abram oguereko ramo 99 áño, Ñandejára ojechauka chupe ha heʼi: “Che haʼe Tupã ipuʼakapáva, eikóke aipotaháicha ha eñehaʼã ne marangatu.  Añeʼẽ meʼẽ, heta romoñemoñaréta.”   Abram ojeity ha omboja isyva yvýre, ha Tupã heʼi chupe:   “Péicha añeʼẽ meʼẽ ndéve: Ndéta heta tetã ru ypykue.  Ameʼẽta ndéve ha chupe kuéra ko yvy reikoha ágã, Canaán retã tuichakue pene mbaʼerã, ha aikóta Itupã ramo opa árapeve guarã.”   Tupã heʼi jey Abrahámpe: —Nde ha ne ñemoñare kuéra avei pejapóta che ñeʼẽ meʼẽ.  Nde ha ne ñemoñare kuimbaʼéva guive pejeapiʼóta.   Peikytĩta pene rembo akã pire ha upévata techaukaha añeʼẽ meʼẽha pene ndive.  Ojeapiʼo vaerã opa mitã kuimbaʼe ombotývo 8 ára, tahaʼe pene mbaʼe, tahaʼe pende rehegua térã pejoguáva pene rembiguairã oimeraẽva pytaguágui.  Heʼi avei Tupã Abrahámpe: —Ne rembireko ndahéra moʼã véima Sarai. Hérata Sara.  Ahovasáta chupe ha imembýta nde hegui peteĩ mitã kuimbaʼe. Oikóta chugui tetã nguéra sy ypykue ha mburuvicha guasu kuéra osẽta iñemoñare apytépe.   Abraham ojeity yvýre ha opuka ha heʼi ipyʼapýpe: “Karai tuja oguerekóva 100 áño piko itaʼýrata, ha Sara oguerekóva 90 áño piko imembýta?”   Ha heʼi Tupãme: —Che raʼy Ismaélpe rehovasa ramo iporãma chéve.   Tupã katu heʼi chupe: —Nahániri. Ne rembireko Sáragui nde raʼýta ha rembohérata Isaac. Hendive ha iñemoñare ndive amo añetéta che ñeʼẽ meʼẽ opa árape guarã.  Ne manduʼa niko kuri nde raʼy Ismael rehe; chupe avei ahovasáta ha iñemoñare heta etereíta. Chugui osẽta 12 mburuvicha guasu ha ajapóta tetã nde tuicháva iñemoñare kuéragui.  Amoañetéta che ñeʼẽ meʼẽ nde raʼy Isaac, Sara omeʼẽtava ndéve ko áragui áñope.  Tupã oñeʼẽmba rire Abraham ndive, oho.   Upe árape voi Abraham ojapo Tupã heʼi vaekue chupe. Ha oapiʼo, itaʼýra Ismaélpe, ha opa kuimbaʼe hogagua, hembiguái kuéra oikove ypy vaekue upépe ha umi ojogua vaekue avei.  Ha opa kuimbaʼe hóga pegua, umi hógape oikove ypy vaekue ha umi pytaguágui ojogua vaekue, oapiʼo. Tupã ojechauka Abrahámpe, Mamré kaʼaguy ypýpe. Abraham oguapy aja hóga rokẽme ára hakuve jave, asajekue,  ojesaupi ha ohecha mbohapy kuimbaʼe oñemboʼýva ijypýpe. Ohecha vove chupe kuéra osẽ huguãitĩvo,  oñesũ henondépe kuéra, omboja isyva yvýre,  ha heʼi: Karai, ani kena rehasátei reguahẽʼỹre sapyʼaite.  Tanohẽna peẽme y pejepyhéi haguã, ha pepytuʼumi ko yvyra guýpe.  Amoĩta avei peẽme hiʼupy pejepyʼa joko haguã, peipykúi mboyve pende rape. Tuichaitéma niko che mbojerovia pehasávo ko pende rembiguái róga ypy rupi. Haʼe kuéra heʼi: —Néi, ropytáta.   Abraham oike pyaʼe porã kotýpe ha heʼi Sárape: —Pyaʼéke eru 20 kílo trígo kuʼi iporãvéva ha ejapo chugui mbuja.   Upéi oho mymba korapýpe, ipojái peteĩ vakaraʼy kyrỹi porãre ha omeʼẽ hembiguáipe ojuka ha ombojy haguã.  Upéi ogueru chupe kuéra kesu pyahu ha kamby upe soʼo kaʼẽ reheve. Ha opyta kuarahy ãme hendive kuéra okaru aja hikuái.  Haʼe kuéra oporandu chupe: —Mamópa oime ne rembireko Sara?   Haʼe heʼi: —Oime kotýpe. Peteĩ haʼe kuérava heʼi: —Águi 9 mésepe aju jeýta ha ne rembireko Sara imemby kuimbaʼéta.   Sara ohendu hína raʼe ikoty rokẽme, upe oñeʼẽva kupépe. Abraham itujáma ha Sara iguãiguĩma. Ndou véima chupe imbaʼasy guejy.  Upévare ipukapo ñemiháme ha heʼi ipyʼa pýpe: “Haʼetéma! Koʼágã che guãiguĩ ha che kuetéma rire ngaʼu piko aikuaavéta vyʼa che ména tuja ndive!”   Ñandejára katu heʼi Abrahámpe: —Mbaʼére piko Sara opuka ha heʼi: “Haʼetéma! Koʼágã che guãiguĩ rire piko che membýta!”  Oĩta ngaʼu piko hasýva Tupãme guarã? Rehecháta hína. Aju jeýta ne rendápe águi 9 mésepe, ha Sara imemby kuimbaʼéta.   Sara katu okyhyje ha heʼi: —Che ndapukái. Haʼe katu heʼi chupe: —Aikuaa porã repuka hague.   Opuʼã rire umi kuimbaʼe ha oho hikuái Sodoma gotyo, Abraham omoirũ chupe kuéra tape kuʼa peve.   Ñandejára heʼi ijupe guarã: “Nañomi moʼãi Abrahámgui ko ajapótava.  Chugui niko osẽta tetã guasu imbaretéva. Ha haʼe rupi ojehovasáta opa tetã yvy arigua.  Aiporavo chupe oheko mboʼe haguã itaʼýra ha iñemoñare kuérape oguatávo che rape rupi, ha ojapóvo upe teko joja ha opa mbaʼe hekópe guáva. Ajapóta opa mbaʼe haʼe vaekue Abrahámpe.”   Upérõ Ñandejára heʼi chupe: —Sodoma ha Gomorra pegua herakuã vai. Ivai eterei iñangaipa kuéra.  Aha upépe aikuaa haguã upéichapa añete térãpa ahániri. Ndahaʼéi ramo upéicha aikuaáta hína.  Umi kuimbaʼe omoirũva chupe oho Sodoma gotyo. Ñandejára katu opyta Abraham ndive.  Abraham heʼi chupe: —Añete piko rehundíta peteĩcha imarangatúva ha iñañáva?  Oĩ ramo 50 imarangatúva upe táva guasúpe, rehundíta piko opavavépe, ha ndereheja rei moʼãi upe táva guasúpe ani haguã oñehundi umi 50 imarangatúva?  Aikuaa porã nderejapo moʼãiha upéva. Nerembojoja moʼãi imarangatu ha iñañáva. Térã piko nde, rehaʼãva ore reko yvy ári, nderejapo moʼãi heko jojáva?   Ñandejára heʼi: —Ajuhu ramo 50 imarangatúva upe táva guasúpe, nahundi moʼãi umi 50 rehehápe.  Abraham heʼi jey: —Aikuaa niko ikatuha che rovaʼatã mbaʼe hína, añeʼẽ jeývo ndéve. Nde niko Tupã. Che katu yvy tĩmbo ha tanimbúnte.  Ha upeichahágui oñekotevẽ ramo 5 ohupyty haguã 50, rehundíta piko upe táva guasu, ndaipóri haguére umi 5? Ñandejára heʼi: —Nahundi moʼãi oĩ ramo 45 kuimbaʼe imarangatúva.  Abraham heʼive jey: —Ha oĩ ramo upépe 40? Ñandejára heʼi chupe: —Nahundi moʼãi umi 40 rehehápe.   Abraham heʼi jeýnte: —Ani kena nde pochy che Jára haʼe jey ramo; ha oĩ ramo 30 añónte? Ñandejára heʼi: —Ndahundi moʼãi ajuhu ramo upépe 30 imarangatúva.   Abraham heʼi jey: —Aikuaa niko che rovaʼatã rasamaha, añeʼẽ ramo upéicha che Járape; ha ojejuhu ramo upépe 20 añónte imarangatúva? Ñandejára heʼi: —Nahundi moʼãi umi 20 rehehápe.   Abraham heʼi: —Néi, ani kena nde pochy che Jára! Añeʼẽ jeýta mante, koʼágã katu ipahaitéma! Ikatu mbaʼe niko ojejuhu upépe 10 pevénte. Ñandejára heʼi: —Umi 10 rehehápe nahundi moʼãi upe táva guasu.   Oñeʼẽmba rire Abraham ndive, Tupã oho. Abraham katu ou jey hógape. Umi mokõi Ñandejára remimbou  oguahẽ Sodómape kaʼaru pytũ. Lot oguapy hína táva rokẽme. Ohecha vove chupe kuéra osẽ huguãitĩvo, oñesũ ha ojayvy yvy peve,  ha heʼi: —Peẽ karai, peguahẽna pejepyhéi ha pepytuʼu che rógape. Koʼẽrõ ikatu pepuʼã koʼẽmbávo ha peipykúi pende rape. Haʼe kuéra heʼi: —Nahániri, okápente rohasáta ko pyhare. Haʼe ojerure asýgui, oho hikuái hógape.  Lot ojapouka chupe kuéra hoʼu vaerã ha mbuja oñembovuʼỹva. Upéi oguapy ha okaru hikuái.  Haʼe kuéra oho mboyve oñeno katu, kuimbaʼe kuéra Sodomagua omongora upe óga. Opavave oĩ upépe, imitãva ha itujáva.  Ohenói hikuái Lótpe ha heʼi chupe: —Mamo piko oime umi kuimbaʼe oguahẽ vaekue nde rógape ko pyhare? Enohẽ okápe toroikuaami chupe kuéra.   Lot osẽ hógagui, omboty okẽ osẽnguévo,  ha heʼi chupe kuéra: —Anína che ryvy kuéra pejapo ko mbaʼe ivai etéva!  Areko mokõi che rajy ndoikóiva gueteri kuimbaʼe ndive. Tarúna peẽme pejapo haguã hese kuéra pejaposéva, ha ani pejapo mbaʼeve koʼã kuimbaʼe che rehe ojerovia vaekuére. Che mbohupa niko haʼe kuéra.   Haʼe kuéra heʼi chupe: —Nde hína mombyrygua koʼápe ha piko eréta oréve mbaʼépa rojapo vaerã? Ndéve hoʼa vaivéta hína chugui kuéragui. Omyaña mbarete hikuái chupe ha oityse upe okẽ.  Umi mokõi kuimbaʼe katu oipyso ijyva kotypy guive, omoinge Lótpe ha omboty pe okẽ.  Ha umi okápe oĩvape omohesatũ, imitãvéva guive itujavéva peve, ha ndaikatuvéi ojuhu hikuái pe okẽ.   Ñandejára remimbou kuéra heʼi Lótpe: —Oĩve ramo koʼápe nde raʼy, nde rajy, nde rajy ména, térã oimeraẽva nde reheguáva, enohẽ koʼágui.  Ore rohundíta ko táva guasu. Ñeʼẽ hese kuéra oguahẽva Tupã apysápe ivaieterei, ha ore mbou rohundívo Sodoma.  Upérõ Lot osẽ ha heʼi itajýra kuéra menarãme: —Pyaʼéke pesẽ koʼágui, cháke Ñandejára ohundíta hína Sodoma! Haʼe kuéra katu oimoʼã Lot heʼi guaʼúnte.  Koʼẽ mboyve, umi Ñandejára remimbou omyagẽ Lótpe ha heʼi chupe: —Pyaʼéke epuʼã, eraha ne rembireko ha nde rajy mokõive ha pesẽ ko távagui ani oñehundi jepe pesẽ mboyve!   Lot imbegue, ha umi mokõi kuimbaʼe ipógui ogueraha chupe, hembireko ha itajýra mokõivépe, távagui okápe,  Ñandejára oiporiahurerekógui chupe.   Upérõ peteĩ haʼe kuérava heʼi: —Pyaʼéke esẽ neremanoséi ramo. Ani remaʼẽ nde rapykuévo, térã repyta mamove ko ñúme. Tereho Pyaʼéke yvyty gotyo, ani haguã remano.   Lot katu heʼi chupe: —Anína upéicha karai!  Hetaitéma niko che pytyvõ asẽ haguã ivaívagui. Upe yvyty katu opyta mombyrýma chéve guarã; che rupyty jepéta niko pe táva ñehundi ha amanóta aguahẽ mboyve.  Ha Ñandejára remimbou  heʼi chupe: —Iporã. Ejapo katu upéicha. Nde rehehápe nahundi moʼãi upe táva michĩmi eréva.  Eiko Pyaʼéke! Cháke ndaikatúi ajapo mbaʼeve reguahẽ mboyve upépe. Upévare upe táva oñembohéra Sóar.   Kuarahy iñapysẽma Lot oguahẽvo Zoárpe.  Upeichaháguinte Ñandejára omongy sapyʼa yvágagui asúfre rendy Sodoma ha Gomorra ári,  ha ombokusugue  koʼã táva guasu ha ñu ijerére oĩva, opaichagua tekove ha kaʼavo pypegua reheve.   Lot rembireko  katu omaʼẽ hapykuévo ha oiko chugui taʼãnga jukyguigua.  Abraham opuʼã koʼẽ mboyve ha oho pyaʼe upe oñemongeta haguépe Ñandejára ndive.  Upépe oñemoĩ omaʼẽ Sodoma, Gomorra ha opa ijerekuévo, ha ohecha pe tatatĩ otimbóva tatakua guasúicha.   Tupã ombokusuguévo umi táva guasu umíva Lot oiko hague, imanduʼa Abraham rehe, ha oguenohẽ upégui ityvýra amyrỹi raʼyre Lótpe ani haguã oñehundi.   Lot osẽ Zoárgui, mokõive itajýra ndive, okyhyjégui opyta haguã upépe. Ha oho hendive kuéra yvytýpe ha oiko peteĩ ita kuápe.  Upérõ Lot rajy ypykue heʼi ikypyʼýpe: —Ñande ru itujáma ha ndaipóri peteĩ kuimbaʼénte jepe ko ñaimeha rupi, omenda haguã ñande rehe ha ikatu haguã ñane memby, ojejapoháicha opa rupi.  Jaʼukána kaguy ñande rúpe ha ñañeno hendive ikatu haguã ñane memby chugui.  Ha upéicha ojapo hikuái upe pyharépe voi; ijypykue oñeno itúva ndive, haʼe katu okaʼu guasúgui noñandúi voi mbaʼeve.  Ára oúvape, ijypykue heʼi ikypyʼýpe: —Reikuaáma añeno hague ñande ru ndive ange pyhare. Jaʼuka jey chupe kaguy, ha nde reñenóta hendive ko pyhare ikatu haguã ne memby avei chugui.   Ha upéicha ojapo hikuái. Upe imitãvéva oñeno itúva ndive pe pyhare, haʼe oñanduʼỹre mbaʼeve okaʼu guasúgui.  Mokõive tajýra opyta hye guasu itúvagui.  Upe tajýra ypykue imemby kuimbaʼe ha ombohéra Moab; upéva hína Moab pegua kuéra ru ypykue.  Upe ikypyʼy avei imemby kuimbaʼe, ha ombohéra Ben-Amí. Upéva hína koʼagãgua Amón pegua kuéra ru ypykue. Umíva oikove gueteri koʼágã peve. Iñepyrũmbýpe, Tupã ojapo yvága ha yvy.  Upérõ yvy oĩ sarambikuépe, pytũ ojahoʼipa upe tugua pypuku ha Tupã puʼaka omymýi y ári.  Tupã heʼi: “Tahesakã!” , Ha oiko haʼe heʼi haguéicha.   Tupã omaʼẽvo hembiapokuére ojuhu iporãha. Ha oipeʼa hesakãha pytũhágui.  Hesakãva ombohéra “ára” ha pytũha “pyhare”. Ha upéicha ohasa ára peteĩha.   Upéi Tupã heʼi: “Toiko y aty guasu paʼũme arapy ha tombojaʼo mokõi hendápe upe y aty guasu”. Ha oiko haʼe heʼi haguéicha.  Tupã ojapo peteĩ arapy ha upéva oipeʼa ojuehegui y aty guasu oĩva iguýpe pe hiʼári oĩvagui.  Ha Tupã ombohéra “yvága”  upe arapy. Ha upéicha ohasa ára mokõiha.   Upérõ Tupã heʼi: “Taijaty peteĩ hendápe y oĩva yvága guýpe ha tojekuaa iñapekãha”. Ha oiko haʼe heʼi haguéicha.  Tupã ombohéra “yvy” pe iñapekãha, ha “yguasu” pe y aty guasu. Ha omaʼẽvo hembiapokuére, ohecha iporãha.   Heʼi Tupã: “Taheñói yvýgui kaʼavo haʼỹiva ha yvyra hiʼáva, hyepýpe haʼỹiva, heñói ha hiʼa haguã yvy tuichakue.” Ha oiko haʼe heʼi haguéicha.  Ha upéicha, yvýgui heñói opaichagua kaʼavo ha yvyra, ha Tupã omaʼẽvo hembiapokuére ohecha iporãha.  Upéicha ohasa ára mbohapyha.   Tupã ojapo mokõi mbaʼe rendy guasu: upe tuichavéva, kuarahy, ohesape haguã arakue, ha upe michĩvéva, jasy, ohesape haguã pyharekue. Ojapo avei mbyja kuéra.  Upéicha ohasa ára irundyha.   Upéi Tupã heʼi: “Y tahenyhẽ opaichagua mbaʼe oikovévagui ha toveve guyra árare.” Ha oiko haʼe heʼi haguéicha.  Tupã ojapo umi tymba ñarõ ha hetave mbaʼe hoʼytáva ipype ha opaichagua guyra. Ha omaʼẽvo hembiapokuére ohecha iporãha.  Ohovasa chupe kuéra heʼívo: “Peñemuña ha pemyenyhẽ y aty guasu.” Heʼi avei guyra kuérape oñemboheta haguã.  Upéicha ohasa ára 5ha.   Tupã heʼi: “Toñemuña yvy apére opaichagua tymba: mymbáva, hyére otyryrýva ha hesaitéva, michĩva ha tuicháva.” Ha oiko haʼe heʼi haguéicha.  Tupã omaʼẽ hembiapokuére ha ojuhu iporãha.   Tupã heʼi: “Jajapo koʼágã yvypóra ñandéicha, ta ñande jogua  ha toguereko ipoguýpe pira ypegua, guyra árare ovevéva ha opaichagua tymba: mymbáva, hyére otyryrýva ha hesaitéva, michĩva ha tuicháva opaichagua.” Ha oiko haʼe heʼi haguéicha.   Ha Tupã ojapo yvypóra, haʼéicha, ojoguáva chupe ojapo, kuimbaʼe ha kuñáva ojapo.   Ha Tupã ohovasa chupe kuéra ha heʼi:  “Pende raʼy kena taheta, ta isarambi yvy tuichakue ha toguereko ipoguýpe pira, guyra, tymba kuéra ha opaichagua yvýre otyryrýva.”   Upéi heʼi chupe kuéra: “Yvy ári amoĩ opaichagua mbaʼe raʼỹi ha yva peʼu haguã.  Opa tymba, guyra ha hyére otyryrývape ameʼẽ hembiʼurã kaʼavo rovyũ”. Ha oiko haʼe heʼi haguéicha.  Tupã omaʼẽ opa mbaʼe ojapo vaekuére ha ojuhu iporã etereiha. Upéicha ohasa ára 6ha. Abraham osẽ oĩhágui Négueb gotyo ha oiko Guerárpe, Cadés ha Sur paʼũme.  Oiko aja upépe Abraham heʼi vaekue Sara iteindyraha.  Upévare mburuvicha guasu Guerar pegua, hérava Abimélec, ogueraha Sárape imbaʼerã.   Upe pyharépe katu Tupã ojechauka chupe iképe ha heʼi: —Remanóta reru haguére ne mbaʼerã kuña omendáva.   Abimélec ndopokói raʼe hese ha heʼi: “Che jára, rejukáta piko ojapoʼỹ vaekuépe mbaʼeve ivaíva?  Abraham niko heʼi ko kuña heindyha. Ha haʼe heʼi avei hese ikyvyha. Che ajapo kóva pyʼa porãme ha che rembiapo ipotĩ.”   Tupã heʼi chupe: —Aikuaáma upeichaha. Ha upévare ndahejái repoko hese ha rejapo ivaíva che renondépe.  Koʼágã emeʼẽ jey pe kuña iménape. Haʼe hína maranduhára  ha oñemboʼéta nde rehe ani haguã remano. Neremeʼẽi ramo katu, haʼe porãma ndéve: remanóta nde ha ne retãgua oĩ haguéicha.   Abimélec opuʼã koʼẽ mboyve, ohenói hembiguái kuéra ha omombeʼu chupe kuéra koʼã mbaʼe. Haʼe kuéra tuicha oñemondýi.  Upérõ Abimélec ohenoika Abrahámpe ha heʼi chupe: —Maerã piko rejapo upéicha ore rehe? Che piko rombopochy mbaʼe, reru haguã che ha che retã ári ko angaipa ivai etéva? Upéicha piko jaikóva ñande rapicha apytépe?   Abimélec oporanduve chupe: —Mbaʼérepa rejapo upéicha?   Abraham heʼi chupe: —Akyhyjégui ajejuka ramo guarã che rembirekóre. Che niko ndaikuaái koʼápepa ojekyhyje Tupãgui, térãpa nahániri.  Hiʼariete, che reindy avei niko, che ru rajy, ndahaʼéi ramo jepe che sy membyre. Upévare ikatu vaekue amenda hese.  Ha Tupã che mondo ramo che ru rógagui tetã ambue rupi, haʼe vaekue chupe: “Mamo ñaguahẽháme eréta cheha nde kyvy.”   Upérõ Abimélec omeʼẽ jey Abrahámpe hembireko Sara ha ogueruka chupe ovecha ha guéi, ha hembiguairã kuimbaʼe ha kuñáva.  Upéi heʼi chupe: —Che retãme ikatu reiko reikosehápe.   Sárape katu heʼi: —Nde kyvýpe ameʼẽ 1.000 pláta pehẽngue ne mbaʼerãva ojehecha haguã ndojaiha nde rehe mbaʼeve ivaíva. Avave noñeʼẽ vai moʼãi nde rehe.  Ñandejára ohovasa Sárape heʼi haguéicha.  Sara hye guasu ha imemby Abrahámgui peteĩ kuimbaʼe, Abraham ituja riréma,  upe ára Tupã heʼi haguépe.  Abraham ombohéra itaʼýrape Isaac.  Oapiʼo chupe 8 ára haguépe,  Tupã heʼi haguéicha.  Abraham oguereko 100 áño, oikove ypy ramo guare Isaac.  Upérõ Sara heʼi ipyʼapýpe: “Tupã che mbopuka ha mayma oikuaáva che memby hague, opukáta che ndive.  Máva piko heʼíta Abrahámpe, Sara omokambutaha imemby tee? Ha péina ameʼẽma chupe taʼýra, ituja rire.”   Isaac okakuaa. Ára opoʼo haguépe Abraham ojapo karu guasu.   Ismael, Agar Egiptogua memby ha Abraham raʼy, oñembohory Isaac rehe.  Sara ohecha upéva ha heʼi Abrahámpe: —Emosẽ pe tembiguái ha imembýpe. Imembýpe niko ndajaheja moʼãi mbaʼeve; ñane rembireja che memby Isaácpe guarãnte.   Abraham ombyasy eterei upéva. Ismael niko itaʼýra avei.  Tupã katu heʼi chupe: —Ani rejepyʼapy upe mitãre térã ne rembiguáire. Ejapo heʼiháicha Sara. Isaácgui osẽta ne ñemoñare haʼe vaekue ndéve.   Ne rembiguái membyrégui avei osẽta heta tetã guasu. Haʼe ne ñemoñarégui avei   Upe ára oúvape Abraham omeʼẽ Agárpe hiʼupy ha peteĩ y ryru.  Ohupi chupe ijatiʼýre ha omeʼẽ chupe imemby ha omondo. Haʼe oiko águio pégotyo yvy ojeikoʼỹha Beerseba peguápe.  Opa vove hiʼy, oheja imemby petĩ javorái guýpe,  ha oho oguapy hovái 100 métro rupi mombyry chugui, heʼívo ipyʼapýpe: “Ndaikatúi ahecha che memby omano ramo yuhéigui.” Haʼe oguapy aja upépe upe mitã oñemoĩ hasẽ.   Tupã ohendu upe mitã rasẽ. Tupã remimbou  ohenói yvágagui Agárpe ha heʼi chupe: —Mbaʼe piko ojehu ndéve Agar? Ani rekyhyje. Tupã ohendu upe mitã rasẽ yvága guive.  Tereho ipiári, emboguata nde ykére ipógui. Iñemoñarégui ajapóta tetã guasu.   Upépe Tupã ohechauka sapyʼa chupe peteĩ ykua. Ha omyenyhẽ hiʼy ryru ha omboyʼu imembýpe.  Umíva umi ára rupi Abimélec,  ha hendive Ficol, hembiguái kuéra ruvicha, heʼi Abrahámpe: —Tupã niko oĩ ne ndive opa mbaʼe rejapóvape.  Upévare aipota hérape remeʼẽ chéve ne ñeʼẽ, nderejapo moʼãiha ivaíva che rehe, che raʼy, térã che ñemoñare kuérare. Aipota ne kuimbaʼe che ndive, ko tetã ndive avei reiko porã haguépe, che kuimbaʼe haguéicha ne ndive.   Abraham heʼi chupe: —Hérape ameʼẽ ndéve che ñeʼẽ.   Upérõ Abraham imanduʼa Abimélecpe hembiguái kuéra mbaretépe oñemombaʼe hague ykua imbaʼévare.   Abimélec heʼi chupe: —Che ndaikuaái mávapa ojapo upéva. Nde ndeeréi chéve, ha che avei nahendúi mbaʼeve koʼagãite peve.   Abraham ogueru ovecha ha vaka, omeʼẽ Abimélecpe, ha oñeʼẽ omeʼẽ ojupe.  Abraham omboyke 7 ovecha raʼy ijovecha kuéra apytégui,  ha Abimélec oporandu chupe: —Maerã piko rejapo kóva?   Ha haʼe heʼi: —Ereko ne mbaʼerã koʼã 7 ovecha raʼy. Rejapóvo upéva, eréma che ajoʼo hague ko ykua.   Upévare, upe oĩha hikuái oñembohéra “Beerseba”, upépe oñeʼẽ meʼẽgui ojupe.   Oñeʼẽ meʼẽ rire ojupe Beersébape, Abimélec ha hembiguái kuéra ruvicha Ficol, oho jey filistéo retãme.  Abraham oñotỹ peteĩ yvyra Beersébape, ha upépe omombaʼe guasu Tupã Ñandejára, opa ára oikovévape.  Abraham oiko are vaekue filistéo retãme. Upe rire, Ñandejára oikuaa porãseve mbaʼéicha guápa Abraham ha ohenói chupe: —Abraham, Abraham! Haʼe heʼi: —Ápe aime!   Ñandejára heʼi chupe: —Eraha nde raʼy peteĩmi rehayhu etéva Isaac peteĩ hendápe hérava Moria. Upépe, peteĩ yvyty ruʼãme che ahechaukátava ndéve, eikuaveʼẽ chéve nde raʼy rejukávo chupe ha rehapývo chéve guarã altar  ári.   Abraham opuʼã koʼẽ mboyve, ombyape hymba vúrro, omboʼi jepeʼa, ogueraha mokõi hembiguái ha itaʼýra Isaac, ha oho Ñandejára heʼi hague gotyo chupe.  Mbohapy ára haguépe Abraham ohecha mombyry guive upe yvyty.  Upérõ heʼi hembiguái kuérape: —Pepyta koʼápe peñangareko che rymba vúrrore, che ha che raʼy rojupi aja huʼãme romombaʼe guasu haguã Ñandejárape. Upéi roju jeýta pene rendápe.   Abraham ohupi jepeʼa itaʼýra atiʼýre, ogueraha ipópe tata ha kyse ha ojupi hikuái oñondive.  Isaac heʼi itúvape: —Taita. Haʼe heʼi: —Mbaʼépa che raʼy? Isaac heʼi: —Jaraha niko tata ha jepeʼa, ha mamópa oĩ upe ovecha raʼy mymbahapyrã?    Abraham heʼi chupe: —Ñandejára voi omeʼẽta ñandéve che raʼy. Ha oho tenondeve hikuái oñondive.  Oguahẽvo heʼi haguépe chupe Ñandejára, Abraham omopuʼã peteĩ altar  ha omoĩ jepeʼa hiʼári. Oipokua itaʼýra ha omoĩ chupe altárpe jepeʼa ári.  Upéi oipyso ipo ojuka haguã chupe ikysépe.   Ñandejára remimbou  katu ohenói chupe yvága guive ha heʼi: —Abraham, Abraham! Haʼe heʼi: —Ápe aime!   Ñandejára remimbou  heʼi chupe: —Ani reikutu nde raʼýpe térã rejapo hese mbaʼeve. Aikuaáma rehayhuha Tupãme ha rejeroviaha hese. Nde raʼy peteĩmíre jepe na ne rakateʼỹi.   Abraham ohecha ovecha mácho hatĩgui opaʼãva javoráire. Oho ipiári ha ogueru oikuaveʼẽ Ñandejárape mymbahapy  ramo itaʼýra rekovia.   Abraham ombohéra upe tenda: “Ñandejára omeʼẽ oñekotevẽva.” Upévare koʼágã peve ojeʼe: “Yvyty ruʼãme Ñandejára omeʼẽ oñekotevẽva.”   Ñandejára remimbou ohenói jey Abrahámpe yvágagui,  ha heʼi chupe: —Che jehe voi añeʼẽ meʼẽ, heʼi Ñandejára: Rejapo haguére haʼe vaekue ndéve, ha na ne rakateʼỹigui remeʼẽ haguã chéve nde raʼy,  amboheta etereíta ndéve ne ñemoñare, mbyja kuéra yvága pegua ha yvykuʼi raʼỹi yguasu rembeʼýpe guáicha.  Ne ñemoñare kuéra ipuʼakáta umi hese kuéra ijaʼeʼỹvare.  Ha opa tetã ko yvy arigua  ojehovasáta ne ñemoñare rupi, rejapo haguére haʼéva ndéve.   Abraham ou jey hembiguái kuéra rendápe. Upégui oho hikuái oñondive ha opyta Beersébape.   Koʼã mbaʼe rire, Abraham ohendu Milcá imemby hague 8 mitã kuimbaʼe ityvýra Nacórgui.  Us upe ijypykue; ityvýra kuéra katu Buz ha Quemuel; kóva hína Aram túva.  Upéi ou Quésed, Hazó, Pildas, Idlaf ha Betuel.  Ko Betuel hína Rebeca  ru vaekue. Koʼã 8 mitã kuimbaʼe Milcá imemby vaekue Abraham ryvy Nacórgui.  Nahor oguereko avei ikuña hérava Reumá; haʼe imemby avei chugui koʼãva: Teba, Gáham, Tahas ha Maacá. Sara oikove 127 áño,  ha omano Quiriat-Árbape, hérava avei Hebrón, opytáva Canaánpe. Abraham ombyasy ha ojaheʼo hese.  Upéi oheja hembireko retekue oĩháme, oho hitíta kuéra rendápe,  ha heʼi chupe kuéra: —Che hína peteĩ mombyrygua aikóva pende apytépe.  Ajoguase pende hegui yvy añotỹ haguã che rembireko.   Upépe Abraham ojayvy henondépe kuéra,  ha heʼi: —Iporã ramo peẽme añotỹ koʼápe che rembireko, pejerure Sóhar raʼy Efrónpe,  tomeʼẽ chéve hepy teére, koʼápe pende rovake, Macpelá pegua itakua imbaʼéva, ha oĩva ijyvy rembeʼýpe. Upéicharõ, arekóta che yvy tee añotỹ haguã che rembireko.   Efrón, oguapýva hína hitíta kuéra apytépe, heʼi chupe ohendu haguãicha mayma oĩva táva rokẽme:   —Che rendumi nde karai. Ameʼẽta ndéve che yvy ijitakua reheve koʼápe che retãgua rovake, reñotỹ haguã ne rembireko.   Abraham ojayvy jey hitíta kuéra renondépe,  ha heʼi Efrónpe maymáva ohendu haguã: —Taʼemína ndéve karai: ajoguáta nde hegui nde yvy ijitakua reheve. Tameʼẽna ndéve hepykue ha tañotỹ upépe che rembireko.  Abrahámpe iporã, ha omeʼẽ Efrónpe ijyvýre, hitíta kuéra upépe oĩva rovake, 400 pláta pehẽngue ojeporúva ñemuha rupi.   Ha upéicha Efrón yvy, oĩva Macpélape, Mamré rovái, itakua pypegua reheve, opa yvyra oĩva ñúme ha ijerekuévo,  ohasa Abrahámpe imbaʼe tee ramo, tavagua kuéra rovake.   Upéi Abraham oñotỹ hembireko Sara upe ita kuápe oĩva Macpelá yvýpe, Mamré rovái. Upe yvy ojekuaa avei Hebrón ramo ha opyta Canaánpe.  Upéicha upe yvy ha ijitakua, hitíta kuéra mbaʼekue, opyta Abrahámpe oñotỹ haguã hembireko. Abraham itujáma ha Ñandejára ohovasa chupe opa mbaʼépe.  Haʼe heʼi hembiguái itujavévape oñangarekóva opa mbaʼe haʼe oguerekóvare: —Emoĩ nde po che retyma guýpe ha emeʼẽ chéve ne ñeʼẽ.  Aipota remeʼẽ chéve ne ñeʼẽ Tupã yvága ha yvy Járare, ndereiporavo moʼãiha che raʼy rembirekorã, kuña kuéra Canaangua apytégui.  Rehotaha uvei che retãme rehekávo che rehegua kuéra apytégui che raʼy Isaac rembirekorã.   Hembiguái heʼi chupe: —Upe kuña ndouséi ramo ko tetãme, arahátapa nde raʼy pe tetãme nde resẽ haguégui?   Abraham heʼi chupe: —Mbaʼeveichave ramo! Ani angáke reraha amoite che raʼy.  Tupã, yvága ha yvy Jára, che renohẽ vaekue che rúgui, che rehegua kuéragui ha upe tetã oikove ypy haguégui, omeʼẽ vaekue chéve iñeʼẽ omeʼẽtaha ko yvy che ñemoñarépe, haʼe avei omboúta hemimbou  oho vaerã ne renonderã, reiporavo haguã upépe che raʼy rembirekorã.  Abraham rembiguái omoĩ ipo ijára retyma guýpe, ha omeʼẽ chupe iñeʼẽ ojapotaha haʼe heʼi haguéicha.  Upéi oiporavo 10 kaméllo ijára mbaʼéva ha ohupi hiʼári kuéra umi mbaʼe iporãvéva oguerekóva Abraham. Oho upe táva gotyo oiko haguépe Nahor, tetã hérava Arámpe.  Oguahẽvo upépe, omoñesũ ikaméllo kuéra távagui okápe, ykua rembeʼýpe. Kaʼarúma hína, ha upépe kuña kuéra ou jepi y rekávo.   Abraham rembiguái oñemboʼe kóicha: “Tupã, Abraham Jára, taikopa porã kena ko árape, ha ehechauka rehayhuha che jára Abrahámpe.  Apytáta ko ykua rembeʼýpe. Koʼágã niko kuña kuéra táva pegua ou hína y rekávo.  Pe kuñataĩ che haʼeha: ‘Emboguejýna ne kambuchi, tayʼumi’, ha heʼíva chéve: ‘Heyʼu katu, ha amboyʼúta avei ne kaméllo kuéra’, ta upéva kena upe reiporavóva ne rembiguái Isaácpe guarã. Upéicha oiko ramo aikuaáta rehayhuha che jára Abrahámpe.”   Neʼĩra gueteri oñemboʼepa, ha oguahẽ Rebeca ikambuchi ijatiʼýre. Rebeca hína Betuel rajy, Betuel katu Milcá memby, Milcá hína Nahor rembireko, Nahor katu Abraham ryvy.  Rebeca kuñataĩ iporã ha imarãʼỹva, ndoikói gueteri kuimbaʼe ndive. Oguejy ykuápe, omyenyhẽ ikambuchi ha oñemoĩ oho jey haguãicha.  Upérõ upe karai oñemboja hendápe ha heʼi chupe: —Emeʼẽmona chéve nde ymi ne kambuchígui.   Haʼe heʼi: —Péina ápe heyʼu karai. Ha omboguejývo ikambuchi ijyva ári omboyʼu chupe.  Hoyʼupa rire Rebeca heʼi chupe: —Anohẽta avei y ne kaméllo kuérape hoyʼu haguã hyguãtã meve.   Pyaʼete omonandi ikambuchi upe tymba kuéra hoyʼuhápe, oho jey ykuápe y renohẽvo, ha ogueruve y kaméllo kuérape guarã.  Upekuévo upe kuimbaʼe omaʼẽ hese kirirĩháme. Ha oñeporandu ohovasápa Ñandejára pe ijeju, térãpa nahániri.  Hoyʼupa rire ikaméllo kuéra, haʼe oguenohẽ peteĩ namichãi óro guigua ha omoĩ chupe itĩre. Upéi omoĩ mokõi jeguaka, pyapy rehegua óro guigua avei, mokõive ijyváre,  ha heʼi chupe: —Máva rajy piko nde? Ikatúnepa apyta che irũ nguéra ndive pende rógape ko pyhare?   Ha Rebeca heʼi: —Che, niko hína Betuel rajy. Che ru katu Nahor ha Milcá ñemoñare.  Ógape oĩ pepyta haguã ha oĩ avei pene kaméllo kuérape guarã heta hembiʼurã.   Upérõ pe karai oñesũ omombaʼe guasu Ñandejárape,  ha heʼi: “Tojererohory Ñandejára, Abraham Tupã, ohechauka haguére ohayhuha chupe, ha oĩha iñeʼẽme omeʼẽ vaekue chupe. Haʼe che reru ajavyʼỹre che rape, che jára róga rehegua kuéra rogaite peve.”   Upe kuñataĩ oho pyaʼe isy rógape omombeʼúvo opa mbaʼe.  Rebeca oguereko peteĩ ikyvy hérava Labán. Haʼe pyaʼete oho ykua gotyo upe karai rendápe,  ohechágui upe namichãi ha umi jeguaka pyapy rehegua oguerekóva ijehe heindy, ha ohendúgui heʼi ramo: “Pehendumi ko heʼi vaekue chéve pe kuimbaʼe…” Upérõ oho upe kuimbaʼe píari, oñemboʼýva gueteri hína ikaméllo ykére, ykua rembeʼýpe,  ha heʼi chupe: —Jahána che ndive ógape nde karai. Ñandejára niko nde rovasa ha naiporãi repyta okápe rei. Amonandíma pene rendaguã ha oĩ avei pene kaméllo kuéra rendaguã.   Abraham rembiguái oho hendive ha oike hógape. Labán katu omboi ha omongaru ikaméllo kuéra. Upéi oguenohẽ y upe kuimbaʼe ha iñirũ nguéra ojepyhéi haguã.  Oñemoĩvo chupe hembiʼurã, upe kuimbaʼe heʼi: —Ndaʼu moʼãi mbaʼeve, haʼepa mboyve peẽme ko haʼe vaerã. Labán heʼi chupe: —Eñeʼẽ katu.   Upépe haʼe oñepyrũ kóicha: —Che hína Abraham rembiguái.  Ñandejára ohovasa ha omeʼẽ chupe mbaʼe repyeta, ovecha, vaka, pláta ha óro, tembiguái kuimbaʼe ha kuñáva, kaméllo ha vúrro.  Tereho uvei che ru retãme ha eheka che róga rehegua kuéra apytégui che raʼy rembirekorã.”  Che aporandu chupe: “Mbaʼépa ajapóta, upe kuña ndouséi ramo che ndive?”  Haʼe heʼi chéve: “Che aikóva Ñandejára rapére, ha haʼe omboúta ne rendápe hemimbou, ne moirũ haguã ha osẽ porã haguã ndéve opa mbaʼe. Erúke che raʼýpe hembirekorã kuña che ru rogaguáva.  Nde reho ramo che ru rogagua rendápe ha ndererúi che raʼy rembirekorã noñemeʼẽséigui ndévente, upéicha ramo añoite ojeráta ne ñeʼẽ remeʼẽ vaekue.”  Aguahẽ vove ko árape pende ykuápe, añemboʼe kuri kóicha: “Tupã, che jára Abraham Jára, tosẽ porã kena chéve ko ajapótava.  Haʼe heʼi ramo chéve: ‘Heyʼu katu, ha amboyʼúta avei ne kaméllo kuéra’, ta upéva kena upe reiporavóva che jára raʼy rembirekorã.  Neʼĩra gueteri añemboʼepa, ha oguahẽma Rebeca, ikambuchi ijatiʼýre, ha oguejy ykuápe y renohẽvo.  Upéi añesũ amombaʼe guasu Tupã che jára Abraham Járape, che reroguahẽ haguére che mombiaʼỹre che rapégui pene rendaite peve ajotopa haguã che jára rogagua rajy ndive, Tupã oiporavóva che jára raʼy rembirekorã.  Koʼágã, peime ramo pembojerovia haguãicha añetehápe porã che járape, aipota peje chéve. Ha peichaʼỹ ramo aipotánte avei peje, aikuaa haguã mbaʼépa ajapóta.”   Labán ha Betuel heʼi hikuái: —Ko mbaʼe niko ou Ñandejáragui voi, ha orépa mbaʼe roʼevéta.  Kóina ápe Rebeca; eraha katu ha tereho. Toiko chugui nde jára raʼy rembireko, oipota haguéicha Ñandejára.   Abraham rembiguái, ohendúvo haʼe kuéra heʼíva, oñesũ, omboja isyva yvýre, ha omombaʼe guasu Ñandejárape.  Upéi oguenohẽ mbaʼe repyeta pláta, óro, ha ao jegua Rebécape guarã. Ikyvy ha isýpe avei omeʼẽ heta mbaʼe porã.  Upéi, haʼe ha iñirũ nguéra oguapy okaru ha hoʼu kaguy, ha opyta oke upépe. Opuʼã rire pyhareve, heʼi chupe kuéra: —Tahami jeýna che jára rendápe.   Upérõ Rebeca kyvy ha isy heʼi chupe: —Maerã piko ne agẽterei? Topyta mivéna 10 ára rupi Rebeca ore ndive ha upéi toho.   Haʼe katu heʼi chupe kuéra: —Tupã niko che reru porã eterei koʼápe. Anína pe che jokove, ha taha mbaʼémana che jára rendápe.   Haʼe kuéra heʼi chupe: —Ñahenóina pe kuñataĩme ha ñahendu mbaʼépa haʼe heʼi.   Ohenói hikuái ha oporandu chupe: —Rehosépa ko karai ndive? Haʼe heʼi: —Che ahaséma.   Upérõ oheja hikuái oho heindy Rebeca ha herekua, Abraham rembiguái ha iñirũ nguéra ndive.  Ha ohovasávo heʼi hikuái Rebécape: “Néike ore reindy, ne memby hetáke! Umi hese ijaʼeʼỹva táva kuérare, haʼe kuéra toñemombaʼe”.   Upérõ Rebeca ha hembiguái kuñataĩ nguéra oñembosakoʼi ha ojupi ikaméllo ári oho haguã Abraham rembiguái ndive, ha ojeʼói hikuái oñondivepa.   Upérõ Isaac ou raʼe ku ykua hérava “Che recháva ha oikovéva ykuágui”, opytáva Néguebpe.  Osẽvo oguata ñu rupi kaʼaru, ohecha oñemoaguĩha oúvo kaméllo kuéra.  Rebeca ohechávo chupe oguejy ikaméllogui,  ha oporandu Abraham rembiguáipe: —Máva piko amo kuimbaʼe oúva ñu rupi koʼa gotyo? Haʼe heʼi: —Upéva hína che jára. Upérõ haʼe ojehova ahoʼi ijahojápe.   Abraham rembiguái omombeʼu ijára Isaácpe opa mbaʼe ojapo vaekue.  Isaac omoinge Rebécape isy, Sara, rogakuépe. Omenda hese ha oiko hendive. Ohayhu chupe ha upéicha iñangapyhy isy omano rire. Abraham omenda jey ha hembireko héra Queturá.  Queturá imemby Abrahámgui koʼãva: Zimrán, Jocsán, Medán, Madián, Isbac ha Súah.  Jocsán vaekue Sebá ha Dedán ru. Dedán ñemoñare Asumim, Letuim ha Leumim.  Madián raʼy kuéra: Efá, Éfer, Hanoc, Abidá ha Eldaá. Opa koʼãva Queturá ñemoñare.  Koʼãva hína umi Queturá ñemoñare. Abraham oheja Isaácpe oguerekóva guive.  Queturá ha umi ambue ikuña memby kuérape omeʼẽnte jopói. Ha haʼe oikovépe, omondo mombyry Isaácgui, kuarahy resẽ gotyo.   Abraham oikove 175 áño.  Omano itujáguima pyʼa guapýpe, ha oho itúva kuéra ypykue rendápe.  Mokõive itaʼýra, Isaac ha Ismael, oñotỹ chupe Macpelá ita kuápe, oĩva hitíta, Sóhar raʼy Efrón ñúme, Mamré rovái. Abraham oñeñotỹ hembireko Sara ykére.  Ko yvy haʼe ojogua vaekue hitíta Efróngui.   Haʼe omano rire, Tupã ohovasa itaʼýra Isaácpe. Kóva oiko peteĩ ykua hérava “Oikovéva ha che recháva ykua” ypýpe.   Ismael hína Abraham ha Agar ñemoñare. Agar katu Egiptogua, Sara rembiguaire.   Ismael raʼy kuéra koʼãva: Nebaiot héra upe ijypykue. Umi upe riregua Quedar, Abdeel, Mibsam,  Mismá, Dumá, Masá,  Hadar, Temá, Jetur, Nafís ha Quedemá.   Koʼãva hína umi 12 Ismael raʼy, ha itáva kuéra ojekuaa vaekue héra rupi. Maymáva mburuvicha vaekue. Peteĩ-teĩ, hogagua kuéra ruvicha.   Ismael oikove 137 áño. Upéi omano ha oho itúva kuéra ypykue rendápe.  Ismael oñemombaʼe upe yvy ojepysóva Havilá guive Sur pevére, ha opytáva Egipto rovái, ojejúvo Asíriagui. Ha omano vaekue upépe, ipehẽngue kuéra apytépe.   Abraham raʼy Isaac rekovekue kóicha:  Isaac oguereko 40 áño omenda ramo guare Rebeca rehe. Kóva Betuel rajy ha Labán reindy. Betuel vaekue peteĩ karai táva Aram pegua, oikóva yvy hérava Padan-Arámpe.  Rebeca naimembýigui, Isaac oñemboʼe hese Tupãme. Tupã ohendu iñemboʼe ha Rebeca hye guasu.  Rebeca oñandu imemby mokõiha, ha oñorãirõha oñondive hetepýpe. Upérõ heʼi: —Maerã piko aikoseve upéichata ramo? Ha oho oporandu Ñandejárape.   Ñandejára heʼi chupe: Mokõi tetã oĩ nde retepýpe, umíva opuʼãta ojuehe, imitãvévagui oikóta imbaretéva, ijypykuévagui oikóta tembiguái.   Oguahẽvo imemby haguã ára, imemby mokõi.  Upe osẽ tenondéva, ipire pytãngy ha hete raguepa, ñaimoʼã tymba pire. Upévare ombohéra hikuái chupe Esaú.  Ityvýra oikove ypývo, ojejapyhy Esaú pytasãre, ha upévare oñembohéra Jacob. Upérõ Isaac oguereko 60 áño.   Mokõive okakuaa. Esaúgui oiko tymba jukaha ikatupyrýva ndopyta guasúiva hógape. Jacob katu ohayhu teko guapy hogapýpe.  Isaac ohayhuve Esaúpe, hoʼuségui umi tymba roʼo haʼe ojukáva. Rebeca ohayhuve Jacóbpe.   Peteĩ ára Jacob ombojy hína hembiʼurã ha oguahẽ itykeʼýra kaʼaguýgui. Iñembyahýi oúvo,  ha heʼi chupe: —Che ñembyahýi eterei! Jaʼumína pe ne rembiʼu pytãngy asývagui. Upévare Esaú oñembohéra avei Edom.  Jacob heʼi chupe: —Emeʼẽ raẽ chéve taita rovasa paha ne mbaʼerãva hína, nde itaʼýra ypykuégui.   Esaú heʼi chupe: —Topyta ndéve. Amano ramo ñembyahýigui, na che moingove moʼãi taita rovasa paha.   Jacob heʼi chupe: —Emeʼẽ chéve ne ñeʼẽ Tupã rérape, koʼagãite voi rehejaha chéve taita rovasa paha. Haʼe ojapo upéicha ha omeʼẽ chupe tembiʼúre itúva rovasa paha.   Upérõ Jacob omeʼẽ itykeʼýrape tembiʼu ha mbujape. Esaú oguapy okaru ha hoʼu kaguy. Upéi opuʼã ha oho jey, ojepyʼapyʼỹre itúva rovasa paháre. Oguahẽ jey ñembyahýi guasu upe tetãme, ojehu haguéicha Abraham oiko ramo guare upépe. Isaac oho Guerárpe, opytáva filistéo kuéra ruvicha guasu Abimélec retãme.  Ojechauka chupe Ñandejára, ha heʼi chupe: —Ani reho Egíptope. Epyta pe che haʼehápe ndéve.  Eiko upépe. Che añangarekóta nde rehe ha rohovasáta. Ndéve ha ne ñemoñarépe ameʼẽta upe yvy, haʼe haguéicha nde ru Abrahámpe.  Ambohetáta ne ñemoñare umi mbyja yvágape guáicha, ha ameʼẽta chupe kuéra upe yvy. Ne ñemoñare rupi ojehovasáta opa tetã yvy arigua.  Rohovasáta, Abraham iñeʼẽ rendu haguére ha ojapo haguére che rembipota ha che rembiapoukapy.   Upérõ Isaac opyta Guerárpe.  Upepegua oporandu ramo chupe mávapa upe kuña ohóva hendive, heʼi chupe kuéra: —Che reindy hína. Ndeʼíri hembirekoha okyhyjégui ojuka ramo guarã hikuái chupe ha ogueraha Rebeca ikuñarã. Haʼe niko kuña iporãva.  Hiʼaremíma hína upépe, ha peteĩ árape filistéo ruvicha Abimélec, omaʼẽvo peteĩ ovetã rupi, ohecha Isaácpe ohaviʼu ramo Rebécape.  Upérõ Abimélec ohenoika Isaácpe ha heʼi chupe: —Ne rembireko nipo raʼe pe kuña. Mbaʼére piko ere ne reindyha? Isaac heʼi: —Akyhyjégui che juka ramo guarã.   Abimélec heʼi jey chupe: —Maerã piko rejapo upéicha ore rehe? Ikatu vaerã moʼã peteĩ koʼa pegua oñeno ne rembireko ndive, ha upéicha rupi ore mohembiapo vai.   Abimélec omomarandu opavavépe kóicha: —Oimeraẽva opokóva ko kuimbaʼe térã hembirekóre, ojejukáta.   Isaac oñemitỹ upe tetãme ha ikóga kuéra hiʼa porã, Ñandejára ohovaságui chupe.  Upéicha rupi, koʼẽ koʼẽre imbaʼe retave oiko peve chugui mbaʼeta rerekoha.  Haʼe ijovecha, ivaka ha hembiguái heta, upévare filistéo kuéra ndaijaʼéi hese.  Itúva Abraham oikove ramo guare, ojoʼouka vaekue heta ykua, ha filistéo kuéra omyenyhẽ yvýgui umi ykua.  Ha Abimélec heʼi Isaácpe: —Aipota resẽ ore retãgui. Koʼágã niko ne mbaretevéma ore hegui.   Isaac osẽ upégui ha oñemohenda Guerar ñúme.  Ojoʼouka jey umi ykua itúva ojoʼouka vaekue, ha filistéo kuéra omboty vaekue haʼe omano rire. Ha ombohéra itúva ombohéra haguéicha.  Peteĩ árape Isaac rembiguái kuéra ojoʼovo ñúme peteĩ ykua, ojuhu y.  Mymba rerekua kuéra Guerar pegua katu heʼi imbaʼeha, ha oñorãirõ hikuái hese. Upévare Isaac ombohéra upe ykua “Ñorãirõ”, oñeñorãirõ haguére hese.  Ojoʼouka jey ipyahúva ha oñeñorãirõ avei hese. Isaac ombohéra upe ykua: “Jeiko vai”.   Oho mombyry upégui ha ojoʼouka ykua pyahu. Upépe noñeñorãirõ véima hese ha ombohéra “Pyʼa pytuʼu”, ha heʼi: “Hasy peve Ñandejára omeʼẽ ñandéve pyʼa guapy. Águi katu oho porãtama ñandéve ko tetãme.”   Upégui oho Beersébape, ha upe pyharépe voi Ñandejára ojechauka chupe,  ha heʼi: —Che hína upe Tupã, Abraham nde ru Jára. Ani rekyhyje, che roipytyvõta. Abraham che rembiguái rehehápe, che rohovasáta, ha ambohetáta ne ñemoñare.   Isaac omopuʼã upépe peteĩ altar  ha omombaʼe guasu Ñandejárape. Opyta upépe ha hembiguái kuéra ojoʼo peteĩ ykua.   Abimélec ou Guerar guive Isaac rendápe, iñirũ Ahuzat ha hembiguái kuéra ruvicha Ficol ndive.  Isaac heʼi chupe kuéra: —Mbaʼe piko pende reru che rendápe, ko peẽ na pende aʼéiva che rehe, ha peẽ pe che mosẽ vaekue pene retãgui?   Haʼe kuéra heʼi: —Rohecha kuaa Ñandejára oĩha ne ndive, ha roʼe: “Ñañemoĩ hendive peteĩ ñeʼẽme Tupã rérape, jaikotaha ojoapytépe pyʼa guapýpe.”  Ñameʼẽna ojupe oñoñeʼẽ: Nde nderejapo moʼãi ore rehe mbaʼeve ivaíva, ore niko ndorojapói vaekue nde rehe mbaʼeveichagua ivaíva. Iporãva uvei rojapo nde rehe, ha roheja reho pyʼa guapýpe. Ndéve katu koʼágã Ñandejára nde rovasa.   Isaac ombichyka chupe kuéra soʼo, ha hoʼu oñondive kaguy reheve.  Opuʼã hikuái koʼẽ mboyve ha omeʼẽ ojupe oñoñeʼẽ Tupã rérape. Isaac oipopyhy chupe kuéra, opyta hikuái oñoirũ tee ramo ha oho pyʼa guapýpe.  Upe árape avei oguahẽ Isaac rembiguái kuéra, ha heʼi ojoʼo hague ykua ha ojuhu y.  Isaac ombohéra upe ykua “Sebá”, ha upévare táva upepegua oñembohéra “Beerseba”.   Esaú, oguereko ramo 40 áño, omenda mokõi kuñataĩ hitítare: Judit, Beerí rajy, ha Basemat, Elón rajýre.  Umi kuña umíva, heta ombohasa asy vaekue Isaac ha Rebécape. Isaac itujáma ha ndohechavéi. Upérõ ohenói itaʼýra ypykue Esaúpe ha heʼi chupe: —Che raʼy. Haʼe heʼi: —Mbaʼépa taita? Heʼi Isaac:   —Che tujáma ha koʼẽrõitéma amanóne.  Upévare aipota reho kaʼaguýpe nde huʼy kuéra reheve ha rejuka peteĩ tymba chéve guarã.  Embojy che haʼuseháicha ha eru chéve. Upéi rohovasáta amano mboyve.  Koʼágã che memby, che rendu ha ejapo ko haʼéva ndéve:  Tereho korápe ha egueru chéve mokõi kavara raʼy iporãvéva. Ambojýta nde ru hoʼuseháicha.  Upéi eraha chupe toʼu ha ta nde rovasa omano mboyve.   Jacob katu heʼi isýpe: —Che ru oikuaa che perõha, che rykeʼy katu haguepa.  Opoko ramo che rehe, ohecha kuaáta ambotavyseha chupe, ha che rovasa rangue ojahéita che rehe.   Isy heʼi chupe: —Che árinte toʼa jejahéi oikóva nde rehe che memby. Ejapo katu haʼéva ha pyaʼe eru chéve umi kavara raʼy.   Upérõ Jacob oho umi kavara raʼy píari ha ogueru isýpe. Haʼe ombojy iména hoʼuseháicha.  Upéi ogueru umi Esaú ao iporãvéva haʼe oñongatúva hógape ha omonde Jacob rehe.  Umi kavara raʼy pirekuépe ojahoʼi ipo ha ijajúra.  Upéi omeʼẽ chupe upe tembiʼu ityrarã reheve.   Jacob oike itúva rendápe ha heʼi chupe: —Taita. Haʼe oporandu chupe: —Máva piko nde che raʼy?   Haʼe heʼi: —Che hína nde raʼy ypykue Esaú. Ajapóma ere vaekue chéve. Epuʼã eguapy nde rupápe, ha heʼu ko arúva ndéve. Upéi che rovasa.   Itúva heʼi: —Pyaʼete piko rejuhu che raʼy! —Haʼe heʼi: —Hẽe. Tupã nde Jára che pytyvõ ajuhu haguã.   Isaac heʼi: —Eñemboja tapokomi nde rehe. Nde piko añete che raʼy Esaú? Jacob oñemboja itúva Isaac rendápe.  Haʼe opoko hese ha heʼi: —Ne ñeʼẽ ojogua Jacob ñeʼẽme, nde po katu Esaú pópe.   Ndoikuaái chupe, ipo raguepágui itykeʼýraicha.  Ohovasa mboyve chupe katu, oporandu jey: —Añetehápe piko nde hína che raʼy Esaú? Jacob heʼi: —Hẽe.   Upéi heʼi Isaac: —Eru chéve che rembiʼurã, taʼu ha torohovasa. Jacob omoĩ itúvape hoʼu haguã. Omeʼẽ avei chupe kaguy.  Upéi Isaac heʼi: —Eñembojave, ha che retũ che raʼy.   Ojapóvo upéicha, itúva ohetũ ijao ryakuãngue ha upéi ohovasa chupe kóicha: “Kokue ryakuãngue Tupã ohovasáva, upévako hína che raʼy ryakuã.   Tomeʼẽ ndéve Tupã upe yvy hiʼáva, tomeʼẽ ysapy ha trígo. Ha kaguy ñane mbovyʼáva taheta ha tahembypa.   Isaac ohovasa rire chupe, Jacob osẽ itúva kotýgui. Upe vove oguahẽ Esaú, oguerúva tymba kaʼaguy ojuka vaekue.  Ombojy ha ogueraha itúvape, ha heʼi chupe: —Epuʼã heʼu ko oguerúva ndéve nde raʼy, rehovasa haguã chupe.   Isaac katu heʼi chupe: —Máva piko nde? Haʼe heʼi: —Che hína Esaú, nde raʼy ypykue.   Ohendúvo Isaac, tuicha oñemondýi, oryrýi, osusũmba ha heʼi: —Máva piko upéicha ramo, upe ogueru vaekue chéve haʼu vaerã reguahẽ mboyve? Ahovasáma chupe, ha opytáma hovasapy ramo.   Esaú ohendúvo heʼíva itúva, oñemoĩ osapukái tuichaite pyʼaro reheve, ha heʼi itúvape: —Che rovasáke chéve ave, taita!   Isaac heʼi: —Nde ryvy ou che mbotavy ha ogueraha imbaʼerã upe jehovasa.   Esaú heʼi: —Ajeve voi niko raʼe oñembohéra Jacob! Péina mokõi jeyháma che mohendague. Che jopy vaekue ameʼẽ haguã chupe che mbaʼerãva, che nde raʼy ypykue rupi.  Ha koʼágã ogueraha imbaʼerã, nde rovasa paha che mbaʼe rãnguéva. Upéi oporandu itúvape: —Nahembýi piko jehovasa chéve guarã?   Isaac heʼi: —Ajapóma niko chugui nde jára, ha opa ityvýra jára, ha ameʼẽmba chupe trígo ha kaguy. Koʼágã nahemby véima mbaʼeve ndéve guarã che raʼy.   Esaú katu heʼi jey: —Ha piko reporohovasa kuaa peteĩ jevýnte? Che rovasána chéve avei taita! Isaac okirirĩnte. Ha Esaú oñemoĩ hasẽ soro.   Upévo itúva Isaac heʼi chupe: “Yvy hiʼa ha ijysapýva, nde reikotahápe ndaipóri moʼãi.   Nde kyse pukúgui reikovéta, ha reikóta nde ryvy poguýpe. Reñandu rire ne mbareteha, upépe ae, rejetyvyróta chugui.” ,   Esaú ipyʼaro Jacob ndive itúva jehovasakuére ha heʼi jepi: —Hiʼaguĩma ohóvo ára omano haguã taita. Upe rire ajukáta che ryvy Jacóbpe.   Rebeca apysápe oguahẽ Esaú ñeʼẽngue. Ohenoika Jacóbpe ha heʼi chupe: —Nde rykeʼy Esaú nde jukase, rejapo vaekue hesére.  Koʼágã che memby ehendu che ñeʼẽ. Tereho Arámpe che kyvy Labán rógape.  Upéi Rebeca heʼi Isaácpe: —Che monguerái ha che mbohasýma koʼã kuña hitíta Esaú rembireko. Jacob omenda ramo kuña hitíta ãicha guáre, upéva katu che jukaitémane. Isaac ohenói itaʼýra Jacóbpe, ohovasa chupe ha upéi heʼi: —Aníke remenda kuña Canaán guáre.  Tereho uvei Padan-Arámpe, nde sy ru Betuel rógape. Upépe eheka ne rembirekorã, nde sy kyvy Labán rajy kuéra apytégui.  Tupã ipuʼakapáva ta nde rovasa remendávo, tomeʼẽ ndéve ñemoñare, ta nde raʼy heta, ha toiko nde hegui heta tetã ru ypykue.  Ta nde rovasa ha tohovasa ne ñemoñarépe ohovasa haguéicha Abrahámpe, reñemombaʼe haguã upe yvýre,  Tupã omeʼẽ vaekue Abrahámpe, ha nde reiko haguépe.   Upéicha Isaac omondo Jacóbpe Padan-Arámpe, Labán rógape. Labán hína araméo Betuel raʼy ha Rebeca kyvy. Ha Rebeca, Esaú ha Jacob sy.   Esaú oikuaa itúva ohovasa hague Jacóbpe, ha omondo hague chupe Padan-Arámpe oheka haguã upépe hembirekorã. Oikuaa avei, ohovasa rire heʼi hague chupe: “Aníke remenda kuña Canaangua rehe”,  ha Jacob ojapo hague itúva heʼíva ha oho Padan-Arámpe.  Upévo Esaú ohecha kuaa, itúva Isaac ndaijaʼeiha kuña Canaán guáre.  Upévare oho Ismael rendápe, ha omenda avei Mahalat rehe, Ismael rajy ha Nebaiot reindy. Ismael hína upe Abraham raʼyre.   Jacob osẽ Beersébagui ha oipykúi Aram rape.  Oguahẽvo peteĩ hendápe, kuarahy oikéma hína ha opyta upépe. Oñemyakãngyta peteĩ itápe ha oñeno oke.   Oke aja, ohecha iképe peteĩ mbaʼe ojejupiha, ojepysóva yvy guive yvága peve. Upe rupi oguejy ha ojupi Tupã remimbou.   Ñandejára oñemboʼy hína ijykére, ha heʼi chupe: —Che hína Tupã, nde ru kuéra Abraham ha Isaac Jára. Ameʼẽta ndéve ha ne ñemoñarépe ko yvy repytuʼuha hína.   Ne ñemoñare heta etereíta, yvy raʼỹi yvy ári guáicha, ha haʼe kuéra iñasãita opa rupi ko yvy jerekuévo. Nde ha ne ñemoñare rupi ojehovasáta tetã nguéra.  Ne manduʼáke. Aiméta ne ndive, romoʼãta ivaívagui mamo rehohápe, ha rogueru jeýta koʼa gotyo. Ndoroheja moʼãi rejapopaite peve haʼe vaekue ndéve.   Opáyvo Jacob heʼi: “Ñandejára oĩ hína raʼe ápe, ha che ndaikuaái!”  Okyhyje ha heʼi: “Tuichaite mbaʼépa ko aimeha! Oime vaerã niko Tupã róga ha yvága rokẽ hína!”   Opuʼã koʼẽ mboyve, ohupi upe ita oñemyakãngyta hague ha omoñemboʼy upépe manduʼarã. Upéi oñohẽ hese ñandyry ha omboyke Tupãme guarã.  Upe táva héra ypy vaekue “Luz” ha haʼe ombohéra “Betel”.  Upérõ omeʼẽ Tupãme iñeʼẽ ha heʼi chupe: “Nde che moirũ ha che moʼã ramo che rapépe, rejuhuka ramo chéve che rembiʼu ha che aorã,  che rerojere ramo tesãi reheve che ru rógape, ndéta hína Tupã che Jára.  Ko ita amoñemboʼy vaekue manduʼarã, haʼéta peteĩ reñemombaʼe guasu renda. Ha opa mbaʼe chéve remeʼẽvagui, ameʼẽta ndéve 10gui peteĩ.” Jacob oipykúi hape ha oho kuarahy resẽ gotyo.   Upeichahágui, oguahẽ peteĩ ykua ñu mbytépe oĩvape. Ijerekuévo opytuʼu hína mbohapy ovecha aty, mymba kuéra hoyʼuhápe jepi. Upe ykua juru oñemboty ita guasúpe.  Oñembyaty vovénte ovecha rerekua jepi ojepeʼáva pe ita ykua jurúgui, ha oñemboty jey ovecha kuéra hoyʼupa rire.  Jacob heʼi chupe kuéra: —Mamogua piko peẽ? Heʼi hikuái: —Ore Harán pegua.   Oporandu jey chupe kuéra: —Peikuaa piko Nahor raʼy Labánpe? Heʼi hikuái: —Roikuaa.   Heʼi chupe kuéra: —Mbaʼéichapa oiko haʼe? Heʼi hikuái chupe: —Oiko porãnteko. Péina itajýra Raquel ou hína ijovecha kuéra reheve.   Haʼe heʼi chupe kuéra: —Kuarahy niko ijyvate gueteri hína pembyatýma haguã pene rymba kuéra. Pemboyʼúna ha peraha jey pemongaru.   Haʼe kuéra heʼi: —Ovecha kuéra oupa rire mante ikatu oñerenohẽ pe ita ykua jurúgui, ha oñemboyʼu oñondivepa.   Oñeʼẽ gueteri hikuái ha oguahẽ Raquel itúva ovecha kuéra reheve, haʼe niko ovecha rerekua.  Jacob ohecha vove Labán rajy Raquélpe oñemboja ykuápe, oipeʼa upe ita ykua mbotyha, ha omboyʼu isy kyvy Labán ovecha kuéra.  Jacob ohetũ Raquélpe, hasẽ soro,  ha heʼi chupe: —Che hína Rebeca memby, nde ru reheguáva.   Raquel pyaʼete oho omombeʼu haguã itúvape. Labán, ohendúvo Jacob ou hague, osẽ huguãitĩvo. Oñañuã, ohetũ ha ogueraha chupe hógape. Upépe Jacob omombeʼu opa mbaʼe ojehu vaekue chupe.  Labán heʼi chupe: —Nde niko añetehápe che roʼo ha che kãngue reheguáva. Jacob opyta hendive peteĩ mes pukukue.   Labán heʼi Jacóbpe: —Nde che rykeʼy raʼy ramo jepe, noromombaʼapo rei moʼãi. Aipota ere chéve, mbovýrepa rembaʼapóta chéve.   Labán itajýra mokõi. Ijypykue héra Lea ha upéva kypyʼy Raquel.  Lea resa iporã asy, Raquel katu kuña ne porãmba jepéva.  Jacob iñakã raku Raquel rehe, ha heʼi Labánpe: —Ambaʼapóta ndéve 7 áño, nde rajy Raquel rehe.   Labán heʼi: —Iporãve ameʼẽ ndéve, ameʼẽ rangue oimeraẽvape. Epyta upéicha ramo che ndive.   Jacob ombaʼapo 7 áño Raquel rehe ha ohayhu etereígui chupe, umi áño haʼe ohasa oñanduʼỹre.  Upéi heʼi Labánpe: —Oñembotýma umi 7 áño jaʼe vaekue. Emeʼẽ chéve nde rajy tamenda hese.   Labán ojapo karu guasu ñemenda rehegua maymávape guarã.  Pyhare katu ogueraha itajýra Lea, Raquel rendaguépe ha omeʼẽ chupe. Jacob oke hendive.  Labán omeʼẽ Léape hembiguairã hembiguái tee Zilpá.  Ikoʼẽvo ára ambue, Jacob ohecha kuaa omeʼẽ hague chupe Lea, ha heʼi Labánpe: —Maerã piko rejapo péicha che rehe? Ambaʼapo kuri ndéve Raquel rehe. Mbaʼére piko che mbotavy?   Labán heʼi chupe: —Ore apytépe niko kóicha: Ore noromeʼẽi ore rajy imitãvéva, romeʼẽ mboyve itykéra.  Ehaʼarõ tohasa koʼã 7 ára vyʼa menda rehegua, upéi tameʼẽ avei ndéve ikypyʼy rembaʼapo haguã chéve 7 añove.   Jacóbpe iporã upéicha. Ha opa rire upe 7 ára vyʼa, Labán omeʼẽ avei chupe itajýra Raquel.  Raquélpe itúva omeʼẽ hembiguairã, hembiguái Bilhá.  Jacob oiko Raquel ndive ha ohayhuve chupe Léagui. Opyta itio rógape, ombaʼapove 7 áño.   Léape ombotapykue iména ha ndoke pyʼỹiri hendive. Upéicha ramo jepe, Tupã oipytyvõgui chupe, imemby heta. Raquélpe katu ndohejái imemby.  Lea hye guasu ha imemby peteĩ mitã kuimbaʼe ombohérava Rubén, ha heʼi: “Ñandejára ohecha ajepyʼapyha. Águi che ména che rayhútama.”   Hye guasu jey, imemby peteĩ mitã kuimbaʼe ha heʼi: “Ñandejára ohecha aikoha ijaheipýrõ, ha oheja che memby jey.”   Upévare ombohéra imembýpe Simeón. Hye guasu jey ha mitã kuimbaʼe avei imemby. Upérõ heʼi: “Koʼágã che ména che rayhútama, ameʼẽma chupe mbohapy mitã kuimbaʼe.”   Ha ombohéra chupe Leví. Hye guasu jey, kuimbaʼe jey upe imemby ha osapukái: “Koʼágã arohory Ñandejárape”. Upévare ombohéra Judá. Upe rire naimembyvéi. Ha upéicha ojejapo yvága ha yvy ha opaite mbaʼe oĩva ipype.  Ára 7hápe Tupã omoguahẽ huʼãme hembiapo, opytuʼu,   ohovasa ha ombyarete  upe ára opytuʼu haguére opa hembiapógui.  Upéicha vaekue ojejapo ramo guare yvy ha yvága. Tupã Ñandejára ojapo ramo guare opa mbaʼe,  ndaipóri vaekue gueteri mbaʼeveichagua yvyra raʼy ha naheñóiri mbaʼeve yvy ári, nomongýigui ha ndaipórigui avei avave ombaʼapóva yvýre.  Yvy guýgui katu osẽ yvu omoheʼõva yvy ape.  Upérõ Tupã Ñandejára ojapo ñaiʼũgui kuimbaʼe ha oipeju itĩnguápe ipytu oporomoingovéva. Ha upe kuimbaʼe oñepyrũ oikove.   Upéi Tupã Ñandejára oñotỹ peteĩ yvaty Edénpe, opytáva Israélgui kuarahy resẽ gotyo. Ha upépe omoĩ upe kuimbaʼe haʼe ojapo vaekuépe.  Omoheñói upépe opaichagua yva neporãva ha hiʼa héva, ha omoĩ upe yvyraty mbytépe yva oporomoingovéva  ha ambue oporohesapeʼáva iporã ha ivaívare.  Edén rupi ohasa ysyry omoheʼõva yvaty,  ha osẽvo upégui hakãmby irundy. Peteĩha héra Pisón ha omongora yvy hérava Havilá.  Upépe oĩ óro iporãva, mbaʼe ryakuãita ha ita jegua.  Pe mokõiha héra Guihón, ha omongora yvy hérava Cus.  Pe mbohapyha héra Tigris, ha osyry tetã Asíriagui kuarahy resẽ gotyo. Ha upe irundyha katu héra Éufrates.   Tupã Ñandejára omoĩ kuimbaʼépe Edénpe ombaʼapo ha oñangareko haguã hese,  ha heʼi chupe: “Ikatu reʼu opaichagua yva koʼapegua.  Upe yva oikuaaukáva iporã ha ivaíva katu, nahániri. Cháke upéva reʼuha ára, remanóta.”   Upéi Tupã Ñandejára heʼi: “Kuimbaʼe naiporãi oiko haʼeño. Ajapóta chupe iñirũrã, peteĩ oipytyvõ vaerã chupe.”  Upérõ Tupã Ñandejára ojapo ñaiʼũgui opaichagua tymba ha guyra, ha ogueraha kuimbaʼe rendápe haʼe ombohéra haguã. Ha opaite tymba opyta héra, ombohéra haguéicha kuimbaʼe.  Kuimbaʼe ombohéra mymba, guyra ha tymba saite ha ijapytépe kuéra ndojuhúi oipytyvõva chupe haʼe oikotevẽháicha.  Upémarõ Tupã Ñandejára omonge hatã kuimbaʼépe. Ha oke aja, oipeʼa chugui peteĩ kãngue ijyke pegua ha upéi omboty jey upe ikãngue rendague.  Upe ikãnguégui ojapo peteĩ kuña, ha ogueraha kuimbaʼépe.  Ha haʼe ohechávo heʼi: “Kóva katu che kãngue ha che roʼógui osẽva, hérata ‘kuña’ osẽre kuimbaʼégui.”   Upévare kuimbaʼe oheja itúva ha isýpe, ojoaju hembireko ndive, ha oiko mokõivégui peteĩ tekovénte.   Mokõivéva oiko opívo ha notĩri ojuehegui. Raquel naimembýima ramo ipyʼa rasy itykéra ndive ha heʼi Jacóbpe: —Che momemby ndereipotái ramo amano!   Upévo Jacob ipochy ha ombohovái chupe: —Che ngaʼu piko Tupã? Haʼe niko upe ndohejáiva ndéve ne memby!   Raquel heʼi chupe: —Kóina ápe che rembiguái Bilhá. Eñeno hendive remomemby haguã, ha ta imemby che rapypaʼũme. Upéicha oikóta che hegui sy, haʼe rupi.   Omeʼẽ chupe hembiguái Bilhá ikuñarã, ha Jacob oñeno hendive.  Bilhá hye guasu ha imemby peteĩ mitã kuimbaʼe.  Upérõ Raquel heʼi: “Tupã heko joja che ndive, ohendu che ñemboʼe ha omeʼẽ chéve che membyrã.” Upévare ombohéra Dan.   Bilhá, Raquel rembiguái, hye guasu jey ha imemby kuimbaʼe jey.  Ha Raquel heʼi: “Añorãirõ mbarete Lea ndive ha che puʼaka hese.” Upévare ombohéra Neftalí upe imemby.   Lea, naimemby véima ramo, omeʼẽ hembiguái Zilpá Jacóbpe ikuñarã.  Ha Zilpá, Lea rembiguái, imemby Jacóbgui peteĩ mitã kuimbaʼe.  Ha Lea heʼi: “Che poʼaitépa!” Ha ombohéra Gad.   Zilpá imemby kuimbaʼe jey Jacóbgui.  Ha Lea heʼi: “Avyʼaitéma piko! Koʼágã kuña kuéra che rerohorýta!” Ha ombohéra Aser.   Peteĩ jey, trígo ñemonoʼõha árape, Rubén oho kokuépe ha ojuhu yva oguerúva isy Léape. Ohechávo umi yva Raquel heʼi Léape: —Emeʼẽna chéve umi yva  oguerúva ne memby.   Haʼe katu heʼi chupe: —Piko, nde kuñakarai! Rerahase avei che memby yva, reipeʼa rire che hegui che ména! Upépe Raquel heʼi: —Remeʼẽ ramo chéve pe yva ne memby ogueru vaekue, ahejáta ndéve reke Jacob ndive ko pyharépe.   Upe kaʼarúpe, Jacob oguahẽvo ñúgui, osẽ Lea huguãitĩvo ha heʼi chupe: —Rekéta che ndive ko pyharépe! Ameʼẽ kuri nde rehe yva ogueru vaekue che memby.   Upévare Jacob oke hendive upe pyharépe. Tupã ohendu Lea ñemboʼe. Haʼe hye guasu ha omeʼẽ Jacóbpe taʼýra 5ha,  ha heʼi: “Tupã ohepymeʼẽ chéve, ameʼẽ haguére che rembiguái che ménape.” Upévare imemby ombohéra Isacar.  Lea imemby jey Jacóbgui,  ha heʼi upe imemby kuimbaʼe 6háre: “Tupã omeʼẽ chéve jopói iporãva. Koʼágã che ména che rerohorýtama ameʼẽ haguére chupe taʼýra 6ha.” Upévare imemby ombohéra Zabulón.  Upéi imemby peteĩ kuña ha ombohéra Dina.   Tupã imanduʼa avei Raquel rehe, ohendu iñemboʼe ha Raquel ikatúma imemby.  Opyta hye guasu ha imembývo mitã kuimbaʼe osapukái: “Tupã che peʼáma tĩndy rekógui! Ombohéra imemby José, ha heʼi:  Che memby jey ngaʼu raʼe mitã kuimbaʼe!”   Raquel oguereko rire imemby José, Jacob heʼi Labánpe: —Tahami jeýna che retãme.  Emeʼẽ chéve umi che rembireko kuéra ha che raʼy kuéra aha haguã hendive kuéra. Reikuaa niko mbaʼeichaitépa ambaʼapo porã ndéve guarã.   Labán heʼi chupe: —Che rayhu ramo ani reho! Aikuaa Tupã che rovasa hague nde rehehápe.  Ere chéve mbovýpa ohupyty ne rembiapokue repy ha tameʼẽ ndéve.   Jacob heʼi chupe: —Nde reikuaa mbaʼéichapa ambaʼapo, ha mbaʼéichapa oiko ne rymba kuéra che aiko ramo guare heseve kuéra.  Upe mbovymi reguerekóvagui che aju mboyve, oñemuña heta eterei Ñandejára nde rovaságui aju guive koʼápe. Koʼágã katu ambaʼapohápema che jupe guarã.   Labán heʼi: —Mbaʼépa ikatu ameʼẽ ndéve. Jacob heʼi: —Ndaipotái remeʼẽ chéve mbaʼeve. Apytáta gueteri añangareko nde ovecha kuérare ñañemoĩ ramo peteĩ ñeʼẽme.  Ko árape tahasa nde ovecha kuéra apytépe ha taiporavo che mbaʼerã umi ovecha raʼy hũva ha kavara raʼy iparáva, ha ta upéva che rembiapokue repy.  Reipota vovénte ikatu reju remaʼẽ che ovecha kuérare. Rejuhu ramo ijapytépe kuéra kavara ndaiparáiva térã ovecha nahũiva, ikatu ere amonda hague nde hegui.   Labán heʼi: —Iporã. Jajapo upéicha.   Labán omboyke upe árape voi kavara mácho ha kavara kuña ipire pititíva térã ipara nungáva ha umi ovecha hũ, ha omeʼẽ itaʼýra kuérape oñangareko haguã hese kuéra.  Upéi oho hymba kuéra reheve mombyry Jacóbgui. Oguata mbohapy ára pukukue ha opyta upépe. Jacob katu opyta oñangareko umi ambue Labán ovecha kuérare.  Upérõ Jacob oheka juasyʼy rakã ha oipiro opyta haguãicha ipara,  ha ogueraha oikutu ohohápe hoyʼu ovecha kuéra. Mymba ojeheʼa jepi ojuehe hoyʼu aja,  ha umi mácho oipyhývo umi kuñáme, mokõive omaʼẽ upe yvyra para oĩva henondépe rehe. Upévare, umi ovecha ha kavara raʼy osẽ ipire pititi térã ipara.  Jacob oguenohẽ máchova guive ha omoĩ umi Labán rymba iporãvéva apytépe. Upéicha mbegue katúpe ombyaty hymbarã ha umíva ndohejái ojeheʼa Labán rymba kuérare.  Umi ovecha imbaretevévape, Jacob oikutu henondépe kuéra umi yvyra, omaʼẽ haguã hese kuéra ojopyhývo.  Umi ikangývape nomoĩri ha upéicha ikangýva opyta Labánpe, imbaretéva katu Jacóbpe.  Ha oiko Jacóbgui karai poguasu, oguerekóva heta ovecha, kavara, vaka, tembiguái kuimbaʼe ha kuñáva, ha heta kaméllo ha vúrro. Jacob oikuaa umi mbaʼe heʼíva oikóvo hese Labán raʼy kuéra: “Jacob oñemombaʼe ore ru mbaʼévare, ha upéicha oñemombaʼe reta.”   Jacob ohecha kuaa Labán ndaijaʼe veimaha hese.   Upérõ Ñandejára heʼi Jacóbpe: —Tereho jey ne retãme, nde rehegua kuéra apytépe. Che romoirũta.   Jacob heʼika hembireko kuéra Lea ha Raquélpe oho haguã hendápe ñúme, haʼe oñangarekohápe ijovecha kuérare.  Upépe heʼi chupe kuéra: —Aikuaa pende ru ndaijaʼe veimaha che rehe. Tupã che ru Jára katu oĩ che ndive koʼagãite peve.  Peẽ peikuaa porã ambaʼapo hague pende rúpe guarã apytuʼuʼỹre.  Ha Tupã remimbou  che renói, ha heʼi chéve “Jacob”, che ambohovái “Ápe aime!”   Ha haʼe heʼi chéve: “Emaʼẽ porã mbaʼeichaguápa umi ovecha mácho oipyhýva kuñávape, ha rehecháta ijape ipititi ha iparaha. Kóva hína, ahecha haguére opa mbaʼe ojapo vaekue nde rehe Labán.  Che hína upe Tupã Betélpe, reñohẽ haguépe ñandyry ita ári ha remeʼẽ haguépe chéve ne ñeʼẽ.  Koʼágã epuʼã ha tereho jey ne retã teépe.”   Raquel ha Lea heʼi chupe: —Mañei piko ore, ore ru róga pegua gueteri, térã piko rohupytýta imbaʼe reja ore mbaʼerãva?  Nda ore apói ngaʼu piko mombyry guáva ramo? Ore meʼẽ niko, ha hoʼupa ore repykue.  Upévare Tupã oipeʼa ore rúgui umi mbaʼeta ha omeʼẽ oréve ha ore mitã nguérape. Ejapo katu opa mbaʼe heʼíva ndéve Tupã.   Jacob opuʼã ha ohupi ikaméllo ári hembireko kuéra imemby kuéra reheve.  Ha ogueraha Canaánpe hymba kuéra ha umi mbaʼeta ombyaty vaekue Padan-Arámpe.  Labán oho raʼe oñapĩvo ijovecha kuéra ha Raquel omonda tupã guaʼu raʼãnga kuéra itúva rógagui.  Jacob katu osẽ upégui ñemiháme, heʼiʼỹre mbaʼeve Labán araméope.  Ohupi opa mbaʼe oguerekóva ha osẽ pyaʼe porã. Ohasa ysyry guasu Éufrates mboypýri ha oho yvyty Galaad gotyo.   Mbohapy ára haguépe, oñemomarandu Labánpe, Jacob okañy hague.  Ombyaty hogagua kuéra ha omuña chupe. Ohupyty chupe 7 ára haguépe yvyty Galaádpe.  Upe pyharépe Tupã oñeʼẽ iképe Labán araméope ha heʼi chupe: —Aníke nde pochy Jacob ndive!   Labán ohupyty Jacóbpe. Haʼe omopuʼãma raʼe hóga vakapi kuéra Galaad yvytýpe ha upépe avei Labán ha iñirũ nguéra omopuʼã hóga.  Labán heʼi Jacóbpe: —Mbaʼére piko péicha rejapo che rehe? Che mbotavy, rerahávo che rajy kuéra, haʼe ramo guáicha haʼe kuéra kuña hoʼa vaekue nde poguýpe ñorãirõme.  Maerã piko rekañy ha che mbotavy? Remombeʼu rire chéve ajapo vaerã moʼã nde jehóre karu guasu, purahéi ha árpa púpe.  Che remineno mimi ha che rajy kuéra jepe nderehejái ahetũ. Nde tavy mbaʼe piko, ajeve upéicha rejapo?  Ikatu vaerã moʼã ajapo nde rehe ivaíva. Tupã nde ru Jára katu heʼi chéve ange pyhare: “Aníke nde pochy Jacob ndive!”   Ta porandu mína ndéve peteĩ mbaʼe: Oime ramo añete reho reína rehecha gaʼúgui ne retã, mbaʼére remonda che tupã nguéra?   Jacob heʼi Labánpe: —Akyhyje kuri reipeʼa ramo guarã che hegui nde rajy kuéra.  Ha koʼágã rejuhu ramo pe oipeʼa vaekue ne tupã kuéra, upéva tomano. Ñande rapicha kuéra rovake, eipyguara opa mbaʼe arekóva, ha rejuhu ramo ne mbaʼéva, eraha. Jacob katu ndoikuaái Raquel omonda hague umi tupã guaʼu kuéra.  Labán oike Jacob rógape, ha upéi Lea ha mokõive hembiguái rógape. Ndojuhúi mbaʼeve. Upéi oike Raquel oĩháme.  Raquel katu ogueraha raʼe umi tupã guaʼu kuéra, omoĩ kaméllo apéro guýpe ha oguapy hiʼári. Labán oipyguara ikoty ha ndojuhúi mbaʼeve.  Upévo Raquel heʼi itúvape: —Taita, aipota rehecha kuaa chéve napuʼãi ramo. Che mbaʼasy guejy che koʼẽvo, ha upévarente aguapy aína. Labán ojepovyvyve opa rupi ha ndojuhúi mbaʼeve.   Upépe Jacob ipochy ha ojaʼo Labánpe: —Mamópa oime che rembiapo vaikue? Mbaʼépa ajapo nde rehe, resẽ haguã che muña?  Mbaʼépa rejuhu ne mbaʼéva, rejepovyvy rire arekóvare? Emoĩ koʼápe opavave renondépe rejuhu rire ne mbaʼéva, teʼi haʼe kuéra mávapa ojavy.   Ne ndive aiko vaekue 20 áño. Nde ovecha ha nde kavara kuéra naimembykuái. Arakaʼeve ndaʼúi nde hegui peteĩ ovecha máchonte jepe.  Labán heʼi Jacóbpe: —Koʼã kuña che rajy, ha imitã nguéra che mbaʼe. Umi ovecha che ovechánte avei ha opa mbaʼe rerekóva che mbaʼénte voi. Che ndaikatúi ajapo mbaʼeve araha jey haguã che rajy kuéra imemby kuéra reheve.  Upéicha ramo ñameʼẽ ojupe oñoñeʼẽ topyta manduʼarã.   Jacob omoñemboʼy peteĩ ita manduʼarã, ha heʼi hogagua kuérape ombyaty haguã ita ha omoĩ ojoʼári.   Upéi okaru oñondive upe ita aty ykére.  Labán ombohéra iñeʼẽme “Jegar Sahadutá” upe ita aty oñemopuʼã haguépe. Jacob katu iñeʼẽme avei ombohéra “Galaad”.  Labán heʼi: —Ko ita aty opytáta ñandéve manduʼaha ramo ñameʼẽ hague ojupe oñoñeʼẽ.   Upévare, upe omeʼẽ haguépe ojupe oñoñeʼẽ oñembohéra Galaad. Labán heʼi avei: —Ñandejára tomaʼẽ ñande rehe jajei rire ojuehegui. Upévare, oñembohéra avei “Mispá”.  Labán heʼi avei:. —Rereko vai ramo che rajy kuérape, térã rejapyhy ramo hendaguépe ambue kuña, che ndaikuaái ramo jepe upéva, ne manduʼáke Tupã ñande rechaha.  Kóina ápe ko ita aty. Ha avei ko ita che amoñemboʼy vaekue.  Mokõive ñane momarandu koʼã mbaʼére. Che ndahasa moʼãi ko ita atýgui ajeity haguã nde rehe, ha nde avei nderehasa moʼãi koʼa gotyo rejeity haguã che rehe.  Tupã, Abraham jára ha tupã Nahor jára ohecha porãta mbaʼéichapa jajapo upe jaʼe vaekue ojupe. Upérõ Jacob omeʼẽ iñeʼẽ Tupã itúva Isaac Jára rérape.  Oikuaveʼẽ mymbajuka  yvytýpe, hoʼu soʼo mbichy hogagua kuéra ndive ha ohasa hikuái upépe upe pyhare. Koʼẽ mboyve, Labán opuʼã ohetũ itajýra kuéra ha imemby kuérape, ohovasa chupe kuéra ha upéi oho jey hógape.   Jacob oipykúi tape ha osẽ huguãitĩvo Tupã remimbou  kuéra.  Ha Jacob ohechávo chupe kuéra heʼi: “Kóva hína Tupã rekoha”. Upévare upe oguahẽ hague ombohéra Mahanaim.  Jacob omondo henonderã hembijokuái kuéra yvy hérava Seír, Edom retãme, itykeʼýra Esaú rendápe.  Ha heʼi chupe kuéra: —Kóicha peje karai Esaúpe: “Heʼika ndéve Jacob oiko hague Labán ndive koʼágã peve ha oho jeymaha itúva rógape.  Oguerekoha heta vaka, vúrro, ovecha, hembiguái kuimbaʼe ha kuñáva, ha ne momarandu oñemoĩ porãségui ne ndive.”   Ou jeývo Jacob rembijokuái heʼi chupe: —Roñemboja nde rykeʼy Esaú rehe ha rojuhu ouha ndéve 400 kuimbaʼe reheve.   Jacob okyhyje ha ojepyʼapy. Ombojaʼo hogagua kuéra mokõi atýpe ha upéicha avei ijovecha, vaka ha kaméllo kuéra.  Heʼi ipyʼapýpe: “Ojeity ramo Esaú peteĩ atýre, upe ambue ikatúta okañy chugui.”   Upéi Jacob oñemboʼe kóicha: “Tupã, che jarýi Abraham ha che ru Isaac Jára, ejapysakami che ñemboʼére. Ere vaekue niko chéve aha jey haguã che retãme ha reimetaha che ndive.  Chéve niko ndaijái voi kuri ahupytývo umi mbaʼe porãita remeʼẽva chéve, ha upe pyʼa porã reiporúva che ndive. Ahasávo Jordán mboypýri areko vaekue peteĩ yvyra ajekohánte che pópe, ha koʼágã ajevy mokõi aty guasu reheve.  Ani kena che reja haʼa che rykeʼy Esaú pópe. Akyhyje ou ramo guarã ore jukapávo, che rembireko kuéra ha che mitã nguérape avei.  Ne manduʼáke remeʼẽ hague chéve ne ñeʼẽ osẽ porãtaha chéve opa mbaʼe, ha remeʼẽtaha chéve ñemoñare ikatuʼỹva ojepapa heta etereígui, yvykuʼi raʼỹi yguasu rembeʼýpe guáicha.”   Upéi omboatýra atýra ha omeʼẽ hembiguái kuérape ogueraha haguã itykeʼýra Esaúpe heʼívo: —Tapeho che renonderã, ha ani peho oñondivepa.   Upévare omondo umi jopói henonderã, ha opyta upe pyhare hekohápe.   Upe pyharépe voi ogueraha mokõive hembireko, mokõive ikuña ha umi 11 itaʼýra ha ombohasa chupe kuéra ysyry Jaboc mboypýri.  Ogueraha avei opa mbaʼe oguerekóva,  ha opyta haʼeño tapykuépe. Upérõ ou peteĩ oñorãirõva hendive koʼẽmba peve.  Ha ohechávo ndaipuʼakaiha Jacob rehe, oinupã humbýpe ha omokarẽ.  Upéi heʼi chupe: —Epoi che hegui, koʼẽmbáma niko. Jacob heʼi chupe: —Ndapoi moʼãi nde hegui nda che rovasái ramo.   Upe kuimbaʼe oporandu chupe: —Mbaʼéichapa nde réra? Haʼe heʼi: —Jacob.   Ha upe kuimbaʼe heʼi chupe: —Na nde réra moʼãvéi upéicha. Nde rérata Israel, reñorãirõ haguére Tupã ha kuimbaʼe kuéra ndive, ha nde puʼaka hese kuéra.   Jacob heʼi chupe: —Ha ndépa mbaʼéicha nde réra? Ha upe kuimbaʼe heʼi: —Maerãpa reikuaase? Ha upepete voi ohovasa chupe.  Jacob heʼi: “Ahecha Tupã rova tee ha namanói.” Upévare ombohéra Penuel upe oñorãirõ hague.   Kuarahy osẽ jave, Jacob oguata karẽ ohóvo, Penuélgui osẽvo.  Haʼe ohasa opavave renondépe ha oñemoaguĩvo itykeʼýrare, ojayvy jayvy omomaiteívo chupe.  Esaú oñani ityvýra ruguãitĩvo, oñañuãvo ohetũ chupe ha mokõivéva hasẽ.  Ohechávo umi kuña imemby kuéra ndive, oporandu Jacóbpe: —Ne mbaʼe piko umíva? Jacob heʼi chupe: —Koʼãva hína mitã nguéra Tupã omeʼẽ vaekue chéve.   Upévo oñemboja mokõive ikuña imemby kuéra ndive ha oñakãity henondépe.  Upéi ou Lea imemby kuéra reheve, ha ipahápe José ha Raquel, oñakãitývo hikuái henondépe.  Esaú oporandu Jacóbpe: —Mbaʼe apoha piko umi ne rymba aty ahuguãitĩ vaekue che rapépe? Jacob heʼi chupe: —Umíva hína añemoĩ porã haguã ne ndive.   Esaú heʼi chupe: —Hetámako areko che ryvy. Topytánte ndéve koʼãva.   Jacob katu heʼi chupe: —Nahániri. Aipota reraha oimérõ na nde pochy véima che ndive. Rohechávo ha che rerohorývo, haʼete ku ahecháva Tupã rova.  Upévare aipota rereko ne mbaʼerã ko jopói arúva ndéve, Tupã niko che myakã rapuʼã ha areko heta. Ojerure jey-jey rupi chupe Jacob, Esaú opyta heseve.   Upéi heʼi Esaú: —Jaipykúi katu ñande rape. Che romoirũta.   Jacob heʼi chupe: —Che rykeʼy, reikuaa porã niko mitã nguéra ikyrỹiha, ha areko ovecha ha vaka imemby ramóva. Amboguata pyaʼe ramo, omanombáta che hegui peteĩ árape che rymba mimi.  Terehóntena tenonde. Che katu takuʼe mbegueve, tahánte che rymba ha mitã nguéra guatápe, aguahẽ meve ne rendápe Seírpe.   Esaú heʼi: —Tamboykéna upéicha ramo che rehegua kuérava ha tamondo pene ndive. Jacob heʼi chupe: —Natekotevẽi niko. Chéve iporãma na nde pochyvéi guive che ndive.   Upe árape voi Esaú ojevy Seír gotyo.  Jacob ha iñirũ nguéra katu ojeʼói Sucot gotyo, ha upépe omopuʼã hogarã ha hymba kuéra ñemoʼã haguã. Upévare upe opyta hague ombohéra Sucot.   Jacob oukuévo Padán-Arámgui oguahẽ táva Siquémpe, oĩva tetã Canaánpe, ha opyta upe táva rovái.  Ojogua Hamor raʼy kuéragui,  100 pláta pehẽnguére, upe yvy oñemohenda hague. Hamor hína Siquem ru.  Upépe omopuʼã peteĩ altar  ombohérava El-Elohe Israel. Peteĩ jey Dina, Jacob rajy Lea memby, osẽ ohechávo kuña kuéra Siquem pegua.  Ha Siquem, Hamor hevéo raʼy, mburuvicha upepegua, ohecha chupe ha ogueraha orãirõ.  Upéi iñakã raku Dina rehe, ha ohayhúgui oñehaʼã ojehayhuka chupe.  Siquem heʼi itúva Hamórpe oipotaha upe kuñataĩ hembirekorã.  Jacob oikuaa Siquem orãirõ hague itajýra Dínape, oñangareko aja itaʼýra kuéra ñúme ijovecháre. Upévare mbaʼeve ndojapói haʼe kuéra ou peve.   Hamor, Siquem ru, oho Jacob rendápe, oñemongeta haguã hendive.  Jacob raʼy kuéra oúvo ñúgui ohendu upe oikóva. Ha ipochy eterei Siquem ndive ojapoʼi haguére Israel guápe orãirõvo iteindýrape.  Hamor heʼi chupe kuéra: —Che raʼy Siquem ohayhu eterei pene reindýpe, ha aipota pemeʼẽ chupe hembirekorã.  Jaikóna ojuehe guáva ramo, upéicha ore romendáta pende rajýre ha peẽ ore rajýre.  Upéicha ikatúta peẽ pepyta ore retãme, peikóta peikosehápe, peñemúta ore ndive ha perekóta ápe pende yvy tee.   Siquem heʼi Dina ru ha ikyvy kuérape: —Pemeʼẽna chéve Dina ha ameʼẽta peẽme peipotáva guive.  Pejerure chéve hese peipotáva ha pejerure ramo jepe hetave oñemeʼẽvagui menda repy ramo, ameʼẽtante avei peẽme.   Jacob raʼy kuéra ohaʼã po karẽme Hamor ha itaʼýra Siquémpe. Oñeʼẽ hikuái iteindýra Dina rãirõharépe,  ha heʼi chupe: —Ore ndaikatúi romeʼẽ ore reindy peteĩ ojeapiʼoʼỹvape. Upéva hína ñemotĩ oréve guarã.  Romeʼẽta peẽme pejapo ramo oréicha, pembyapiʼouka pene kuimbaʼe kuéra.  Upéicha ramo peẽ pemendáta ore rajy ha ore pende rajýre, jaikóta ojoapytépe ha haʼéta oñohetãgua.  Ndojejapói ramo kóicha katu, roguerahátante ore reindy ha roho.   Hamor ha itaʼýra Siquémpe iporã koʼã ñeʼẽ.  Upe kariaʼy pyaʼe voi ojeapiʼouka, ohayhúgui Jacob rajýpe. Haʼe niko upe ojejapovéva mbaʼe ramo itúva rógape. Upévare oho hendive  táva rokẽme oñembyatyhápe jepi, ha oñeʼẽ mayma hetã guápe.  Heʼi chupe kuéra kóicha: —Koʼã kuimbaʼe ou ñande apytépe oiko haguã koʼápe pyʼa guapýpe. Topyta hikuái ñane retãme ha toiko oikosehápe. Ñane retã niko tuicha ha hembypa upe yvy chupe kuéra guarã avei. Tajarereko itajýra kuéra ñane rembirekorã ramo ha ñameʼẽ avei chupe kuéra ñande rajy hembirekorã.  Opavave osẽva táva rokẽ rupi ha ohendúva Siquem, Hamor raʼýpe, ojeapiʼouka.   Mbohapy ára haguépe kuimbaʼe kuéra ikangypa gueteri jeapiʼokuégui. Upérõ mokõi Jacob raʼy, Simeón ha Leví, Dina kyvy kuéra, oike kirirĩháme, kyse puku ipópe ha ojukapaite kuimbaʼe oĩva guive upe távape.  Ojuka avei Hamor ha itaʼýra Siquémpe. Upéi oguenohẽ Dínape Siquem rógagui ha ojeʼói hikuái.  Oguahẽ hapykuéri ambue Jacob raʼy kuéra ha, ohasávo umi teʼõngue ári, omondapaite upe táva heindy oñerãirõ haguépe.  Ogueraha hikuái ovecha, vaka, vúrro ha mymba ojuhúva guive távape ha ñúme.  Óga kuéragui omonda opa mbaʼe. Mitã ha kuña kuéra katu ogueraha hembiguairã.   Jacob heʼi Simeón ha Levípe: —Che moĩ vai eterei peẽ. Koʼa pegua cananéo ha ferezéo kuéra ipochýta che ndive. Oñomoirũta opuʼã haguã che rehe, ha ñane mbovy etereígui ñande jukapáta.   Haʼe kuéra katu heʼi: —Ore ngaʼu piko rohejáta ore reindy ojeguereko kuña reko vai ramo! Tupã heʼi Jacóbpe: —Tereho Betélpe ha epyta upépe. Emopuʼã chéve peteĩ altar.  Che hína Tupã ajechauka vaekue ndéve rekañy ramo guare nde rykeʼy Esaúgui.   Jacob heʼi hóga pegua kuérape ha iñirũ nguérape: —Pejeheja tupã guaʼu kuéra perekóvagui, pejahu  ha pemonde ao potĩ.  Upéi jaha Betel gotyo. Upépe amopuʼãta peteĩ altar Tupãme che pytyvõ vaekue ajecha vai ramo guare, ha che moirũ vaekue che rapépe.   Omeʼẽ hikuái Jacóbpe umi tupã guaʼu oguerekóva ha inamichãi nguéra. Jacob oñotỹ umi mbaʼe peteĩ yvyra guýpe oĩva Siquémpe.  Haʼe kuéra ojeʼóivo upégui, Tupã omongyhyje umi táva ijerére oĩvape, ha avave nomuñái Jacob ha itaʼýra kuérape.  Tetã Canaánpe Jacob oguahẽ peteĩ táva Luz héravape, koʼágã hérava Betel, iñirũ nguéra ndive.  Omopuʼã peteĩ altar ha upe omopuʼã haguépe ombohéra Betel, Tupã ojechauka haguére chupe upépe, okañy ramo guare itykeʼýra Esaúgui.  Débora, Rebeca mongakuaahare, omano ha oñeñotỹ Betel ypýpe, peteĩ yvyra guýpe, Jacob ombohérava “Yvyra ojejaheʼo hague”.   Jacob oúvo Padán-Arámgui, Tupã ojechauka jey chupe ha ohovasávo,  heʼi chupe: Nde réra Jacob, na nde réra moʼã véima upéicha. Águi rire nde rérata Israel. Ha heʼi haguéicha ombohéra chupe.  Upéi heʼi chupe: Tupã ipuʼakapáva che réra. Hetáta ne ñemoñare, umívagui osẽta tetã nguéra, ha chugui kuéra oikóta mburuvicha guasu. Yvy ameʼẽ vaekue nde jarýi Abraham ha nde ru Isaácpe,   ameʼẽta ndéve ha ne ñemoñarépe, ha peẽme opytáta opa árape guarã.   Tupã oho upégui.  Upe oñeʼẽ haguépe chupe Tupã, Jacob omoñemboʼy peteĩ ita manduʼarã, omboyke chupe guarã oñohẽvo hese kaguy ha ñandyry,  ha ombohéra Betel.   Oho hikuái Betélgui ha namombyrýi Efrátagui, Raquélpe oguahẽ ára imemby haguã.  Raquel oñeñandu vai ha herekua heʼi chupe: —Néike! Kuimbaʼe niko avei kóva!   Raquel katu ipytuhẽ peteĩ-teĩvo ha omano nguévo heʼi imembýre: Ben-Oní. Itúva katu upe mitã ombohéra Benjamín.  Omano rire, Raquel oñeñotỹ Efrata rapépe, koʼágã hérava Belén.  Jacob omoñemboʼy ita manduʼarã Raquel oñeñotỹ haguépe. Ha upe ita oñemboʼy gueteri Raquel tyvy ári koʼagãite peve.   Jacob opuʼã ha oho opyta Éder róga yvate mboypýri.   Ha oiko aja upe tetãme, Rubén oñeno itúva kuña Bilhá ndive. Upéva oguahẽ Jacob apysápe ha ombopochy eterei chupe. Jacob raʼy kuéra 12 vaekue:  Lea memby kuéra ãva: ijypykue Rubén, ha upéi ou Simeón, Leví, Judá, Isacar ha Zabulón.  Raquel memby kuéra José ha Benjamín.  Raquel rembiguái Bilhá memby kuéra, Dan ha Neftalí.  Zilpá, Lea rembiguái memby kuéra, Gad ha Aser. Opa koʼãva Jacob raʼy kuéra, Padan-Arámpe oikove ypy vaekue.   Jacob oho jey Mambrépe, hérava avei Arbá térã Hebrón, itúva Isaac rógape, Abraham ave oiko haguépe.   Isaac oikove 180 áño.  Omano itujáguima ha oho itúva kuéra ypykue rendápe. Oñotỹ chupe itaʼýra kuéra Esaú ha Jacob. Ãva hína Esaú, hérava avei Edom, ñemoñare:  Esaú omenda koʼã kuña Canaangua  rehe: Adá, hitíta Elón rajy, Oholibamá, Aná rajy ha Sibón hevéo remineno,  ha Basemat, Ismael rajy ha Nebaiot  reindy.  Ádagui Esaú itaʼýra Elifaz, Basemátgui itaʼýra Reuel,  ha Oholibamágui itaʼýra Jeús, Jaalam ha avei Coré. Koʼãva Esaú raʼy kuéra Canaánpe oikove ypy vaekue.   Esaú ogueraha hembireko kuéra, itaʼýra ha tajýra kuéra, hembiguái, ijovecha, hymba kuéra ha opa mbaʼe Canaánpe ombyaty vaekue, ha ojererova Seírpe, mombyry ityvýra Jacóbgui.  Hymba hetágui mokõive ha pe yvy oikoha ndohupytýigui mokõivépe guarã,  Esaú oho oiko Seírpe. Esaú oñembohéra avei Edom.   Koʼãva Esaú ñemoñare. Haʼe edomíta kuéra ru ypykue, oiko vaekue Seírpe.  Itaʼýra kuéra héra vaekue: Elifaz Adá memby, ha Reuel Basemat memby.  Elifaz raʼy kuéra: Temán, Omar, Sefó, Gatam ha Quenaz.  Elifaz oguereko avei peteĩ ikuña hérava Timná ha imemby Amalec. Koʼãva Adá ñemoñare, Esaú rembireko vaekue.  Reuel itaʼýra irundy: Náhat, Zérah, Samá, ha Mizá. Koʼãva hína Basemat ñemoñare Esaú rembireko vaekue avei.  Oholibamá, Aná rajy ha Sibón remineno imemby Esaúgui: Jeús, Jaalam ha avei Coré.   Koʼã Esaú ñemoñare, mburuvicha vaekue hikuái Edómpe: Elifaz, Esaú raʼy ypykue raʼy koʼãva: Temán, Omar, Zefo, Quenaz,  Coré, Gatam ha Amalec. Koʼãva Adá ñemoñare, Esaú rembireko vaekue.  Reuel raʼy kuéra vaekue koʼãva: Náhat, Zérah, Samá ha Mizá. Koʼãva Basemat ñemoñare, Esaú rembireko vaekue.  Oholibamá memby kuéra vaekue: Jeús, Jaalam ha avei Coré. Koʼãva hína Oholibamá, Aná rajy ha Esaú rembireko memby kuéra.  Koʼãva hína umi Esaú ñemoñare mburuvicha vaekue heseguáva atýpe. Esaú héra vaekue avei Edom.   Koʼãva hína Seír horeo raʼy kuéra oikóva upe yvýpe: Lotán, Sobal, Sibón, Aná,  Disón, Éser ha Disán. Mburuvicha vaekue horeo kuérava Seír ñemoñare tetã Edom pegua.  Lotán raʼy kuéra Hori ha Hemam. Timná, Lotán reindy.  Sobal raʼy kuéra Alván, Manáhat, Ebal, Sefó ha Onam.  Sibón raʼy kuéra Aiá ha Aná. Aná upe ojuhu vaekue y taku osẽva yvy guýgui, yvy ojeikoʼỹháme oiko ramo guare, itúva Sibón, vúrro rerekua ramo.  Aná raʼy Disón, ha itajýra Oholibamá.  Disón raʼy kuéra Hemdán, Esbán, Itrán ha Querán.  Éser raʼy kuéra Bilhán, Zaaván ha Acán.  Disán raʼy kuéra, Us ha Arán.   Horeo kuéra ruvicha vaekue: Lotán, Sobal, Sibón, Aná,  Disón, Éser ha Disán. Koʼãva, horeo kuéra ruvicha ojohogagua peteĩ-teĩ tetã Seírpe.   Koʼãva hína mburuvicha guasu kuéra oisãmbyhy vaekue Edómpe, Israelgua oguereko mboyve mburuvicha guasu,  Bela Beor raʼy, Dinabagua.  Omano rire Bela oisãmbyhy Jobab, Zérah raʼy Bosragua.  Omano rire Jobab oisãmbyhy Husam Temangua.  Haʼe omano rire oisãmbyhy Hadad, Bedad raʼy, Avitgua. Ko Hadad oñorãirõ Madiangua ndive Moab ñúme, ha ipuʼaka hese kuéra.  Haʼe omano rire oisãmbyhy Samlá, Masrecagua.  Omano rire Samlá oisãmbyhy Saúl Rehobotgua. Pe táva oĩ ysyry rembeʼýpe.  Omano rire Saúl oisãmbyhy Baal-Hanán, Acbor raʼy.  Ha omano rire Baal-Hanán oisãmbyhy Hadad tavagua hérava Pau. Hadad rembireko héra Mehetabel, Matred rajy ha Mezaab remineno.   Koʼãva hína mburuvicha Esaú reheguáva kuéra réra, ojohogaguáva, ojoyvy peguáva ha peteĩ téra peguáva: Timná, Alvá ha Jetet,  Oholibamá, Elá, Pinón,  Quenaz, Temán, Mibsar,  Magdiel ha Iram. Haʼe kuéra Edom pegua oikóva ijyvy teépe. Esaú, Edom vaekue. Jacob opyta Canaánpe, oiko haguépe itúva.  Jacob rogagua kuéra rekovekue kóicha vaekue: José oguereko 17 áño ha oñangareko ovecha ha kavara kuérare itúva kuña kuéra Bilhá ha Zilpá memby kuéra ndive. Peteĩ ára omombeʼu itúvape koʼã itykeʼýra hembiapo vaiha.  Jacob ohayhuve Josépe itykeʼýra kuéragui, oikove ypy haguére chupe ituja riréma ha ojapouka chupe peteĩ ao jyva puku.  Itykeʼýra kuéra ohechávo itúva ohayhuveha chupe, ndaijaʼéi hese ha noñeʼẽvéi chupe.   Peteĩ jey José omombeʼu itykeʼýra kuérape ohecha vaekue iképe ha koʼýte ipyʼaro hikuái hendive.  Heʼi chupe kuéra: —Pehendumi ko che képe ahecha vaekue:  Ñaimemba kokuépe jajokua hína ñande trígo apesã. Peichaháguinte che trígo apesã oñemboʼy ha opyta upéicha, pene mbaʼe kuéra katu omongora joa chupe ha ojayvy henondépe.   Itykeʼýra kuéra heʼi chupe: —Reimoʼã piko ndetaha ore ruvicha guasu? Ha koʼýte ipyʼa rasyve hendive umi mbaʼe iképe ohechávare, ha hese kuéra heʼívare.  José ohecha jey ikepegua ha omombeʼu hykeʼy kuérape. Heʼi chupe kuéra: —Ahecha che képe kuarahy, jasy ha 11 mbyja oñesũ ramo che renondépe.   Upéva omombeʼu avei itúvape ha itúva ojaʼo chupe: —Mbaʼe piko rereko ne akãme rehecha haguã upéicha nde képe? Reimoʼã piko nde sy, nde rykeʼy kuéra ha che roñesũtaha ne renondépe?   Itykeʼýra kuéra ipyʼa rasy eteve hendive,  itúva katu ojepyʼa mongeta koʼã mbaʼére.   José rykeʼy kuéra oho Siquem gotyo itúva ovecha kuéra reheve.  Jacob heʼi Josépe: —Eju torojokuái. José heʼi: —Aháma taita.   Túva heʼi chupe: —Nde rykeʼy kuéra oiméne Siquémpe ijovecha kuéra reheve. Tereho ehecha mbaʼéichapa oiko ha eju jey emombeʼu chéve. José osẽ Hebróngui ha oguahẽ Siquémpe.  Peteĩ karai ohecha José ojereha oikóvo upe rupi ha oporandu chupe: —Mbaʼe piko reheka?   José heʼi chupe: —Aheka che rykeʼy kuérape. Nderehechái mbaʼépa?   Upe karai heʼi chupe: —Ahendu oho hague Dotán gotyo. José oho ohekávo, ha ojuhu chupe kuéra Dotánpe.  Haʼe kuéra ohecha chupe mombyry guive. Oguahẽ mboyve, oñemoĩ hikuái peteĩ ñeʼẽme ojuka haguã chupe,  ha heʼi hikuái ojupe: —Péina pépe ou hína ku ohecháva iképe heta mbaʼe.  Jajukána, jaity peteĩ ykua ipypukúvape ha jaʼe hese tymba ñarõ hoʼu hague chupe; jahecha mbaʼépa oiko umi mbaʼe ohecha vaekue iképegui.  Rubén ndoipotái ojejuka ityvýra ha heʼi: —Natekotevẽi jajuka.  Jaitýnte ko ñu mbytépegua ykuápe. Heʼi upéicha, upéi oguenohẽ haguã upégui ha ogueraha jey itúvape.   Oguahẽvo José, itykeʼýra kuéra oipeʼa chugui ijao jyva puku,  ha oity chupe peteĩ ykua pypukúpe.  Okaru aja hikuái, ohecha sapyʼa Ismaelgua kuéra oúva Galaádgui. Ogueroja hikuái Egíptope ikaméllo apére mangaisy ha mbaʼe ryakuãita.  Ha Judá heʼi ityvýra kuérape: —Maerãpa jajukáta ñande ryvýpe ha upéi ñañehaʼãta ñamokañy ojekuaaʼỹ haguã ñande jajuka hague chupe?  Jajuka rangue, ñameʼẽ umi Ismael ñemoñarépe, ha haʼe kuéra tomeʼẽ ñandéve hepykue. Upéicha nañamongyʼa moʼãi ñande po huguýre. Ñande ryvy niko. Opavavépe iporã upéva.  Ohasávo upe rupi umi ñemuhára Madiangua, itykeʼýra kuéra oguenohẽ Josépe ykuágui ha omeʼẽ chupe kuéra 20 pláta pehẽnguére. Madiangua ogueraha Josépe, Egíptope.   Rubén oho raʼe upe ykuápe ha ohecha José ndaipóri veimaha. Omondoro ijao ñembyasýgui,  oho jey ityvýra kuéra rendápe ha heʼi: —Ndaipóri niko pe ykuápe upe mitã rusu! Mbaʼe piko che ajapóta koʼágã?   Ojuka hikuái peteĩ kavara raʼy ha omona huguykue José aóre.  Upéi oguerahauka itúvape ha heʼika chupe: “Kóva rojuhu kuri. Ndahaʼéipa nde raʼy ao”?  Ohechávo upe ao Jacob heʼi: “Haʼe che raʼy José aokue. Ojukáne raʼe chupe tymba ñarõ ha hoʼu.”   Jacob omondoro ijao ñembyasýgui, oñemonde ao vosakuépe, ha are oiko péicha ombyasýgui itaʼýra mano.  Itaʼýra ha itajýra kuéra oñehaʼã ombopyʼa guapy chupe. Haʼe katu ndoikuaaséi mbaʼeve ha heʼi: —Amondéne ao hũ che raʼýre, amano meve. Ha oguerojaheʼo chupe.  Upe aja, ñemuhára Madián pegua ogueraha José Egíptope. Upépe omeʼẽ hepýre hembiguairã Potífarpe, Faraón róga rerekua ha hembiguái kuéra ruvicha. Umi ára umívape Judá oheja ityvýra kuérape ha oho oiko peteĩ táva hérava Adulámpe, peteĩ karai hérava Hira ndive.  Upépe oikuaa karai Canaangua hérava Súape, ha omenda itajýrare.  Kóva imemby chugui mitã kuimbaʼe ha Judá ombohéra Er.  Upéi imemby jey mitã kuimbaʼe ha ombohéra Onán.  Upe rire, imemby jey mitã kuimbaʼe ha ombohéra Selá. Ko itaʼýra kóva oikove ypývo, Judá oĩ Quezíbpe.   Judá omomenda itaʼýra ypykue Er, peteĩ kuña hérava Tamar rehe.  Er katu ojapo ivaíva Ñandejára renondépe ha Ñandejára ojuka chupe.   Upérõ Judá heʼi Onánpe: —Emenda nde rykeʼy rembirekorére,  nde niko hovaja.   Onán katu, ndoguerekoséigui ñemoñare imbaʼeʼỹva, oñenóvo itykeʼýra rembirekore ndive ojehekýi jepi chugui ha oñohẽ okápe, ani haguã omoñemoñare itykeʼýrape.  Tupãme ombopochy upe ojapóva ha ojuka avei chupe.  Upérõ Judá heʼi itaʼýra rembirekore Tamárpe: —Eiko remendaʼỹre nde ru rógape, okakuaapa peve che raʼy pahague Selá. Heʼi upéicha okyhyjégui itaʼýra Selá omano ramo guarã avei, omano haguéicha itykeʼýra kuéra. Tamar oho oiko itúva rógape.  Heta ára ohasa ha omano Judá rembireko, Súah rajy. Opa rire ñembyasy ára, Judá oho Timnátpe iñirũ Hira ndive, oñapĩvo ijovecha kuéra.  Tamárpe oñemombeʼu imenare ru oho hague Timnátpe oñapĩvo ijovecha kuéra.  Upérõ Tamar oipeʼa pe ijao iména mano reheguáva, ojehova moʼã, omonde kuña reko vai ao ha oguapy táva Enaim rokẽme, Timnat rape rembeʼýpe. Ohecha niko Selá okakuaapamaha, ha noñemeʼẽiha chupe imenarã.  Judá ohecha chupe ha oimoʼã kuña reko vai, ojehova moʼãgui.  Oñemboja hendápe, omongeta chupe ha heʼi: —Jahána ógape. Ndoikuaái itaʼýra rembirekoreha. Ha upe kuña oporandu chupe: —Mbaʼépa remeʼẽta chéve che rereko haguã?   Judá heʼi chupe: —Aguerukáta ndéve peteĩ kavara raʼy. Upépe pe kuña heʼi chupe: —Reheja ramo chéve peteĩ mbaʼe jeroviaha reruka peve chéve upe kavara raʼy, upéicha ramo mante aháta ne ndive.   Judá oporandu chupe: —Mbaʼeichagua mbaʼe jeroviaha piko reipota? Upe kuña heʼi chupe: —Pe ne kuãirũ haʼãngáva iñapytĩha reheve, ha pe yvyra rejekoha reraháva nde pópe. Judá omeʼẽ upe kuñáme opa mbaʼe ojeruréva. Oñeno hendive, ha nipo ombohye guasu raʼe.  Upe rire Tamar oho jey hógape, oipeʼa hova moʼãha ha omonde jey ijao tee.  Judá oguerahauka chupe pe kavara raʼy, omeʼẽ jey haguã chupe umi mbaʼe omeʼẽ vaekue chupe ojerovia haguã. Oguerahauka iñirũ Hira rupi, ha iñirũ ndojuhuvéi upe kuñáme.  Upémarõ oporandu umi upépe guápe: Mamo piko oiko pe kuña reko vai oñemoĩva jepi táva Enaim rokẽme, tape rembeʼýpe? Heʼi hikuái chupe: —Ápe ndaipóri mbaʼeveichagua kuña reko vai.   Upémarõ oho jey Judá rendápe ha heʼi chupe: —Ndajuhúi. Ha umi upepegua heʼi upe rupi ndaiporiha mbaʼeveichagua kuña reko vai.   Judá heʼi: —Topyta heseve, ani oñembohory hikuái ñande rehe. Arahaukáma chupe ikavara raʼyrã ha nde nderejuhúi.   Mbohapy mes haguépe, oñemomarandu Judápe: —Nde raʼy rembirekore Tamar, kuña reko vai koʼágã, ha oime hye guasu. Judá heʼi: —Toñerenohẽ táva rokápe ha tojehapy.   Oñerenohẽvo, Tamar heʼika imenare rúpe: —Amondo ndéve kuãirũ haʼãngáva, iñapytĩha ha yvyra ojejekoha. Ijára che mbohye guasu. Ndépa reikuaa chupe?   Judá ohecha kuaa imbaʼeha ha heʼi: —Upéva ndahaʼéi hembiapo vaikue. Che rembiapo vaikue uvei hína, nameʼẽi haguére chupe che raʼy Selá imenarã. Ha upe guive ndoikovéi hendive.   Oguahẽvo imemby haguã ára, mokõi mitã oĩ hetepýpe.  Ha imembýtama ramo, peteĩ oguenohẽ okápe ipo ha herekua oñapytĩ ipyapýre peteĩ apytĩha pytã heʼívo: —Kóva raẽ osẽta.   Haʼe katu omoinge jey ipo ha osẽ itykeʼýra. Herekua heʼi: —Reñemopaʼũ kuaaite piko! Ha ombohéra Fares.  Upéi osẽ ityvýra, ipyapy apytĩha pytã reheve ha ombohéra Zérah. Ojereraha rire Egíptope, Josépe ojogua hembiguairã peteĩ karai hérava Potifar umi Ismael guágui. Potifar mburuvicha Faraón róga rerekua.  Ñandejára oĩ José ndive,  ha upévare haʼe ipoʼa opa mbaʼépe ha oiko ijára rógape.  Potifar ohecha Ñandejára oĩha José ndive ha omyakã rapuʼãha chupe opa mbaʼe ojapóvape.  Upévare ojerovia hese ha omoĩ chupe hóga ha opa mbaʼe rerekua ramo.  Upe guive Ñandejára ohovasa, José rupive, opa mbaʼe Potifar oguerekóva hógape ha ñúme ave.  Potifar oheja opa mbaʼe José pópe, ojepyʼapyʼỹre mbaʼevére. José kariaʼy porã ikaʼavóva.   Upéinte ijára rembireko oñepyrũ iñakã vai hese ha heʼi chupe: —Eju eñeno che ndive.   Haʼe katu ndojaposéi upéva, ha heʼi: —Che jára ndojepyʼapýi voi mbaʼeve óga peguáre ha oheja che pópe opa mbaʼe.  Oipota oiko che haʼévante ha nahakateʼỹi chéve mbaʼevére, nde rehe añoite mante, nde haʼégui hembireko. Ha piko che ajapóta hese ko ivai etéva Tupã renondépe?   Upe kuña ndoikuaaséi voi mbaʼeve, ha ohaʼã mbaite omoñuhãvo chupe. José katu ojeguereko kuaa chugui.  Peteĩ jey, José oike upe ógape hembiapo haguã ha ndaipóri avave.  Ha upe kuña osẽ ipojái ijahojáre ha heʼi chupe: —Eju eñeno che ndive.   José ojehekýi chugui ha osẽ okápe. Ijahoja katu opyta pe kuña pópe,  ohenóiva hembiguái kuérape ha heʼi: —Pemaʼẽmi, ojegueru ñandéve hebréo oñembohoryséva ñande rehe. Oike che kotýpe ha che rãirõse moʼã. Che asapukái.  Haʼe katu okañy ha oheja ijahoja koʼápe.   Upe kuña oñongatu José ahoja oguahẽ meve iména.  Ha peichaite avei omombeʼu chupe: —Pe tembiguái hebréo reru vaekue che rãirõse moʼã.  Che katu asapukái. Ha haʼe okañy nguévo oheja ijahoja.   Ñandejára katu oĩ José ndive,  ohovasa chupe ha omoĩ porã chupe pe koty ypytũ megua mburuvicha ndive.  Pe koty ypytũ ruvicha omoĩ chupe hapicha kuéra rerekua ramo, ha upépe José heʼívante voi oiko.  Pe koty ypytũ ruvicha ndojepyʼapýi mbaʼevére ha oheja opa mbaʼe ipópe. Ñandejára ohovaságui Josépe, osẽ porã chupe opa mbaʼe ojapóva. Mbói  vaekue, opa tymba ñumegua Tupã Ñandejára ojapo vaekuégui, upe oporombotavy kuaavéva. Haʼe heʼi kuñáme: —Añete piko Tupã heʼi peẽme ani haguã peʼu mbaʼeveichagua yva koʼa pegua?   Kuña heʼi chupe: —Ikatu roʼu yva koʼa pegua,  upe yva oĩva mbytépente ndaikatúi roʼu. Tupã heʼi oréve ani haguã roʼu chugui térã ropokónte jepe hese. Roʼu ramo romanóta.   Mbói heʼi chupe: —Heʼi reíko peẽme. Napemano moʼãi.  Tupã oikuaa porã, peʼu ramo upe yva pejesapeʼataha ha peikuaáta iporãva ha ivaíva. Ha peẽta Tupãicha.   Kuña omaʼẽvo upe yva iporãitévare, ojuhu iporã hoʼu ha oikuaa haguã opa mbaʼe. Upérõ oipoʼo hiʼa ha hoʼu. Upéi omeʼẽ iménape ha haʼe avei hoʼu.   Hoʼupa vovénte ojesapeʼa hikuái ha ojecha opívo. Upévare ojapo hikuái oñemoʼã haguã yvyra roguégui.   Kuimbaʼe ha kuña ohendu Tupã Ñandejárape oguata ramo hína yvaty rupi kaʼaru, yvytu oñepyrũvo oipeju kangy. Ha okañy chugui umi yvyra kupépe.  Tupã Ñandejára katu ohenói upe kuimbaʼépe ha oporandu chupe: —Mamo piko reime?   Upe kuimbaʼe heʼi: —Ahendu reguata ramo yvaty rupi ha akyhyje ajechágui opívo, upévare akañy.   Tupã oporandu chupe: —Máva piko heʼi ndéve nde opivoha? Reʼu piko raʼe upe yva haʼe vaekue ndéve ani haguã reʼu?   Upe kuimbaʼe heʼi: —Kuña remeʼẽ vaekue chéve che irũrã, omeʼẽ chéve upe yva ha haʼu.   Tupã Ñandejára oporandu kuñáme: —Mbaʼe piko rejapo? Haʼe heʼi: —Mbói che mbotavýgui  haʼu.   Upérõ Tupã Ñandejára heʼi mbóipe: Rejapo haguére kóva, ne añoite reikóta tymba jaheipýrõ, retyryrýta reikóvo yvýre ha ne ñembyahýi ramo reʼúta yvy.   Kuña ndive romoingo vaíta, ha iñemoñare ne ñemoñare  ndive. Kuña ñemoñare ne akãre opyrũta, nde katu rehaʼãta reisuʼu ipytápe.   Kuñáme heʼi kóicha: Nde rye guasu aja heta reiko asýta, ha vaípe rejecháta ne membýta jave. Ha ne ménare reikotevẽ mantéta, ha opáichavo, haʼe nde rerekóta ipoguýpe.   Ha heʼi kuimbaʼépe: Ne rembirekópe remotenondévo, heʼívo ndéve: “Heʼúna avei”, chéve che mbotapykue, ha reʼu upe yva haʼe vaekue ndéve ani haguã reʼu. Upévare koʼágã yvy ojeharúta. Kaneʼõme renohẽta chugui ne rembiʼurã, reikove aja pukukue.   Ñuatĩ ha javorái omeʼẽta ndéve  ne rembiʼurã.   Syva ryʼáipe rehupytýne reʼu vaerã, oiko jey peve nde hegui yvy. Ndéko hína yvýgui guarénte ha yvýpe jey repa vaerã.   Kuimbaʼe ombohéra hembirekópe Eva heʼiséva sy, opa yvypóra sýgui haʼe.  Tupã Ñandejára ojapo Adán ha hembirekópe ijaorã tymba pirekuégui.   Upéi heʼi: “Péina koʼágã kuimbaʼe ñandeichaguáma, oikuaáma iporãva ha ivaíva. Anínte jaheja upeichahágui oipyso ijyva ha hoʼu avei upe yva oporomoingovévagui,  ha oikove opa ára guarãma.”   Upévare omosẽ chupe yvaty Edéngui omombaʼapo haguã yvýre, Tupã chupe oguenohẽ haguégui.  Omosẽ rire chupe, omoĩ yvaty Edén renondépe, kuarahy resẽ gotyo, tekove ipepóva  ha kyse puku tata joguaha ovava mantéva, omboty haguã yva oporomoingovéva rape. Pe kuimbaʼe oitykuáva kaguy Faraónpe ha pe mbuja apoha ruvicha Faraón róga pegua, ombopochy Faraónpe.  Upepegua mburuvicha omoĩ Josépe oñangareko haguã hese kuéra.  Ohasa rire heta ára, peteĩ pyharépe mokõive ohecha ike pegua ha upéva oipyʼapy chupe kuéra.  Upe pyhareve oike José hendápe kuéra, ohecha ojepyʼapy etereiha hikuái,  ha oporandu chupe kuéra: —Mbaʼére piko peichaite peve pende rovasy pene koʼẽvo?   Heʼi hikuái: —Roguereko rohecháva ore képe ha ndaipóri ikatúva heʼi oréve mbaʼépa heʼise upe rohecháva. José heʼi chupe kuéra: —Tupã mante oikuaauka kuaa képe guare. Pemombeʼu chéve mbaʼépa pehecha raʼe.   Upévo pe kaguy tykuaha heʼi: —Ahecha che renondépe parral  hakã mbohapýva, hoky, ipoty, hiʼa ha hiʼaju upe parral.  Aguereko che pópe Faraón kópa, añami parralʼa upe kópape ha ambohasa Faraónpe.   José heʼi chupe: —Heʼise kóva: Mbohapy hakã, mbohapy ára.  Mbohapy ára haguépe Faraón imanduʼáta nde rehe ha nemoĩ jeýta reitykua haguã chupe kaguy ikópape, rejapo haguéicha ymave.  Ne manduʼáke che rehe oho porã vove ndéve, ha eñeʼẽ che rehe Faraónpe che renohẽ haguã koʼágui.  Ajereru niko hebréo retãgui mbaretépe ha ápe ndajapói mbaʼeve ivaíva aime haguã koty ypytũme.   Mbuja apoha ruvicha, ohechávo iporã hague hapichápe upe ohecha vaekue iképe, omombeʼu avei Josépe iképe guare, ha heʼi chupe: —Che katu ahecha agueraha ramo mbohapy ajaka mbuja che akã ári.  Pe ajaka yvate guápe oĩ opaichagua hiʼupyrã Faraónpe guarã, ha umívagui guyra kuéra oñapiʼũ.   José heʼi chupe: —Nde képe guare, heʼise kóva: Mbohapy ajaka, mbohapy ára.  Mbohapy ára haguépe Faraón nde juvykáta. Ne reʼõngue osãingóta yvyrágui ha yryvu kuéra okarúta nde roʼóre.   Mbohapy ára haguépe, Faraón ojapo karu guasu hiʼára mbotýre, ha oĩmba upépe mburuvicha kuéra. Opoika kaguy tykuaha ha mbuja apoha ruvichágui ha oguerahauka mburuvicha kuéra renondépe.  Kaguy tykuahápe omoĩ jey oitykua haguã chupe ikópa.  Mbuja apoha ruvichápe katu ojuvyka, José omyesakã haguéicha.  Kaguy tykuaha katu naimanduʼavéi José rehe. Ohasa rire mokõi áño, Faraón ohecha iképe haʼe oñemboʼyha hína ysyry guasu Nilo rembeʼýpe,  ha 7 vaka ne porã ha nde kyráva osẽ pe ysyry guasúgui, ha okaru kapiʼipetýpe.  Hapykuéri kuéra osẽ avei 7 vaka piru ñembyahýi oñemoĩva Nilo rembeʼýpe ijykére kuéra.  Umi vaka piru omokõ umi ikyrávape. Upépe Faraón opáy.   Upéi oke jey ha ohecha iképe kóicha: peteĩ trígo 7 hakãva, hiʼa renyhẽ ha hiʼajúva.  Upéi hoky 7 hakã pirúva yvytu aku omoñyñyimbáva.  Umi 7 ipirúva hoʼu umi 7 hiʼa renyhẽvape. Faraón opáy, ha nipo iképe guarénte raʼe umi mbaʼe ohecháva.   Ára oguahẽvo, Faraón ojepyʼapy ha ohenoika umi mbaʼe ñemimby kuaaha ha karai arandu kuéra Egipto guápe, ha omombeʼu chupe kuéra iképe guare. Ndaipóri ijapytépe kuéra ojora kuaáva chupe upéva.  Upérõ karai kaguy tykuaha ou Faraón rendápe ha heʼi chupe: —Amombeʼúta mante tuicha ajavy hague.  Nde pochy ramo guare mbuja apoha ruvicha ndive ha che ndive, ore moingeka vaekue koty ypytũme, nde róga rerekua ruvicha rógape.  Mokõive roguereko ore képe guare peteĩ pyharépe ha ndoroikuaái mbaʼépa heʼise.  Upépe oĩ vaekue ore ndive peteĩ kariaʼy hebréo, nde róga rerekua rembiguái. Romombeʼu chupe ore képe guare ha heʼi oréve mbaʼépa heʼiséva.  Opa mbaʼe ojehu mokõivépe haʼe heʼi haguéicha. Nde che moĩ jey vaekue aitykua haguã ndéve kaguy, ha mbuja apoha ruvichápe katu rejuvyka.   Faraón ohenoika Josépe ha pyaʼe porã oñerenohẽ koty ypytũgui. Oñehendyvaʼo ha omonde rire ao pyahu oike Faraón rendápe.  Faraón heʼi Josépe: —Oĩ ahecha vaekue che képe ha avave ndaikatúi heʼi chéve mbaʼépa heʼise. Ahendu nde ikatuha reikuaa mbaʼépa heʼise umi mbaʼe képe ojehecháva.   José heʼi Faraónpe: —Che jehegui ndaikatu moʼãi. Che rupi katu, oikuaaukáta ndéve Tupã umi mbaʼe nde képe rehecha vaekue.   Faraón heʼi Josépe: —Ahecha añemboʼyha ysyry guasu Nilo rembeʼýpe,  ha upe Nílogui osẽ 7 vaka ne porã ha nde kyráva ha okaru piritýpe.  Hapykuéri kuéra osẽ 7 vaka piru ñembyahýi, kãngue rei meméva. Umívagui ipiruvéva ndahechái gueteri Egíptope koʼagãite peve.  Koʼãva omokõ umi 7 vaka kyrápe.  Umi ipirúva omokõ rire ikyrávape, haʼete ku ndoʼúiva mbaʼeve. Akóinte ipiru hoʼu mboyve guaréicha. Upépe apáy.  Upéi ake jey, ha ahecha che képe peteĩ trígo 7 hakãva hiʼa renyhẽ ha hiʼajupáva.  José heʼi Faraónpe: —Mokõive nde képe guare, peteĩ mbaʼénte heʼise. Tupã ne momarandu mbaʼépa tekotevẽ rejapo.  Umi 7 vaka kyra, 7 áño ojeiko porã haguã hína, ha umi 7 trígo porã upéichante avei. Peteĩ mbaʼénte heʼise mokõive nde képe guare.  Umi 7 vaka piru ñembyahýi osẽva umi 7 vaka kyra rapykuéri, 7 áño hína. Ha umi 7 trígo piru, 7 áño avei. Umíva heʼise ojehasataha 7 áño ñembyahýi.  Tupã ohechauka ndéve, mbaʼépa haʼe ojapóta.  Oikóvo kóga ñemonoʼõ, opa mbaʼe oñeñotỹ vaekuégui toñeñongatu 5gui peteĩ. Emoĩ avei opa rupi ne retãpýre karai kuéra oñongatukáva upéva, ha tojejapo upéicha umi 7 áño porã pukukue.  Toñembyatypaite trígo áño porã megua ha toñeñongatu nde erehápe. Tojejapo upéva opaite táva guasúpe.  Toñeñongatu hiʼupyrã ojekaru haguã umi 7 áño ñembyahýi upe riregua pukukue. Upéicharõ noñemano moʼãi ñembyahýigui Egíptope.   Faraón ha hembijokuái guasu kuéra ojuhu porã José ñeʼẽ.  Ha Faraón heʼi chupe kuéra: —Mamópa jajuhúta kuimbaʼe oĩ porãva Tupã ndive haʼéicha?   Ha heʼi Josépe: —Tupã voi niko ne mboʼe opa koʼã mbaʼe ha ndaipóri moʼãi avave ndéicha iñarandu ha imbaʼe recha kuaáva.  Nde reisãmbyhýta che róga guápe  ha opa che retãgua ojapóta nde eréva. Che añoite nde ruvicháta, che haʼégui tetã ruvicha guasu.   Upéi heʼi: —Aipo ramo ajapo nde hegui Egipto sãmbyhyhára!   Faraón oipeʼa ikuãirũ ha omoĩ José kuãre. Omonde hese ao linoguigua  ha omoĩ ijajúrare jeguaka oroguigua.  Ombojupi chupe kárro jeguápe, ohóva jepi hapykuéri, ha omondo henonderã peteĩ kuimbaʼe osapukáiva José ohasakuévo ikárrope: “Peñesũmbáke!” Ha upéicha omoingo chupe Egipto sãmbyhyhárõ.   Faraón heʼi Josépe: —Che hína Faraón! Ndaipóri avave ojapo vaerã mbaʼeve térã oho vaerã mamove ko Egipto pýre, nde reikuaaʼỹre!   Ombohéra Josépe, Safenat-Panéah, ha omeʼẽ chupe hembirekorã kuñataĩ hérava Asenát, Potifera rajy. Potifera hína táva On pegua paʼi.  José oguereko 30 áño oñepyrũrõ guare oisãmbyhy Egipto. Oheja mburuvicha guasu róga ha oho ohecha opa rupi upe tetãpy.  Ñemitỹ opuʼã porã ha hiʼa heta umi 7 áño pukukue.  Upe aja oñeñongatu hiʼupyrã opa távape. Peteĩ-teĩme oñeñongatu kokue remitỹngue ijerekuévo rupigua.  Yvykuʼi raʼỹi y rembeʼýpe guáicha heta upe hiʼupy oñeñongatúva, ndaikatuvéi peve ojepapa.  Peteĩ áño ñembyahýi ou mboyve, José rembireko Asenát imemby chugui mokõi mitã kuimbaʼe.  Ijypykuépe José ombohéra Manasés heʼívo: “Tupã che mbyesarái opa che rembiasa asy ha che ru rogaguágui.”  Hapykuéri guápe ombohéra Efraín, heʼívo: “Tupã ohejáta che raʼy tetã ahasa asy haguépe.”   Ohasa umi 7 áño hiʼa heta haguépe opa mbaʼe Egíptope.  Ha oñepyrũ pe 7 áño ñembyahyitaha,  José heʼi haguéicha. Ou ñembyahýi guasu opa tetã nguérape, Egíptope katu nahániri, oĩgui hiʼupyrã.  Egiptogua oñepyrũvo iñembyahýi, oho Faraón rendápe tembiʼu rekávo. Faraón heʼi chupe kuéra: —Tapeho José rendápe ha pejapo haʼe heʼíva.   Ñembyahýi ojahoʼipaitéma ramo upe tetã, José oipeʼa trígo ñongatuha rokẽ ha omeʼẽ hiʼupyrã Egipto guápe. Ñembyahýi niko ipohyive ohóvo arakoʼẽre.  Opa tetãgui ojeju Egíptope ojejoguávo trígo Joségui, mamove ndaipórigui hiʼupyrã. Jacob ohendu oĩha trígo Egíptope ha heʼi itaʼýra kuérape: —Mbaʼére piko peguapy pemaʼẽ ojováre?  Ojeʼe oĩha trígo Egíptope. Tapeho upépe pejogua ñandéve, ani ñamano ñembyahýigui.   Upérõ umi 10 José rykeʼy oho Egíptope ojoguávo trígo.  Jacob ndohejái José ryvy Benjamín oho hendive kuéra, oguerokyhyjégui chupe.  Jacob raʼy kuéra oho hapicha kuéra upepegua ndive. Heta ohose, oĩgui ñembyahýi tetã Canaán tuichakue.  José oisãmbyhy Egipto, ha omeʼẽ trígo umi opa guio ohóvape. Oguahẽ avei José rykeʼy kuéra ha oñesũ henondépe omboja peve isyva yvýre.  José ohecha vove umi itykeʼýrape oikuaa chupe kuéra ha oñembotavy. Oñeʼẽ pochy ha heʼi: —Mamoguápa peẽ? Heʼi chupe hikuái: —Canaangua. Roju rojoguávo trígo.   José oikuaa ramo jepe itykeʼýra kuérape, haʼe kuéra ndoikuaái chupe.  José imanduʼa umi mbaʼe iképe guarére  ha heʼi chupe kuéra: —Peẽ pyrague hína, peñemboúva pehecha ñemi haguã mamópa oñeñangareko kangyve ore retãre.   Haʼe kuéra heʼi chupe: —Ndaupéichai niko nde karai! Ore rojúnte rojoguávo trígo.  Ore ojoykeʼy meme ha tapicha johéi pyre. Ndahaʼéi pyrague.   José heʼi jey: —Pende japu. Peñembou pehecha ñemi haguã mamópa oñeñangareko kangyve ore retãre.   Haʼe kuéra heʼi chupe: —Peteĩ karai Canaangua hína ore ru ha ore roime vaekue 12. Peteĩ ore ryvy omano ha upe michĩvéva opyta ore ru ndive.   José heʼi chupe kuéra: —Haʼe haguéicha. Peẽ pyrague hína,  ha upéva ojekuaa porãta. Napesẽ moʼãi koʼágui, ndaperúi ramo pende ryvy michĩvéva.  Peteĩ pende apytégui ohóta ipiári, opytáva katu oñemyakãsãta ojekuaa peve añetegua. Ndaperúi ramo pende ryvy ojehecháta pende japu hague, ha aikuaa porãta peẽ pyragueha.   Upéi, omoingeka chupe kuéra koty ypytũme, ha oheja upépe mbohapy ára.  Mbohapy ára haguépe heʼi chupe kuéra: —Che arovia oĩha Tupã ha upévare ndajaposéi pende rehe mbaʼeve ivaíva.  Tekotevẽ pehechauka chéve peẽ tapicha johéi pyreha, ha upévare opytáta oñemyakãsã peteĩ pende apytégui. Ha hembyre katu tapeho peraha pe trígo pejogua vaekue pende róga guápe.  Upéi peru chéve pende ryvy imitãvéva. Upéicha pehechaukáta pejeha añetegua ha ndapejejuka moʼãi. Haʼe kuéra heʼi iporãha upéicha,  ha heʼi joa ojupe kuéra: —Koʼágã hekovia hína ñandéve ivaíva jajapo vaekue ñande ryvýre. Ako haʼe ojerure asy ramo guare ñandéve, ndajaikuaaséi vaekue mbaʼeve.   Rubén katu heʼi chupe kuéra: —Haʼe voi vaekue peẽme ani haguã pejapo ivaíva upe mitã rusúre  ha napehenduséi vaekue che ñeʼẽ. Koʼágã ojejerure ñandéve huguykue.   Haʼe kuéra noimoʼãi José oikuaaha opa mbaʼe heʼíva hikuái, oiporúgui ñeʼẽ kuaahára oñeʼẽ haguã hendive kuéra.  José oheja chupe kuéra ha ojaheʼo haʼeñoháme. Ou jeývo hendápe kuéra ha ikatu vove oñeʼẽ, omboyke Simeónpe ha oipokuauka chupe hovake kuéra.   José omoĩka trígo ityvýra kuéra vosápe, upe trígo repykue haʼe kuéra omeʼẽ vaekue chupe reheve. Omeʼẽka avei chupe kuéra tembiʼu tapére guarã.  Haʼe kuéra ohupi umi itrígo vosa vúrro ári ha oho.  Pyhare vove opyta hikuái tapépe opytuʼu haguã. Peteĩ haʼe kuérava oipeʼa ivosa omongaru haguã hymba vúrro ha ojuhu trígo repykue ivosa jurúpe.  Upérõ heʼi ityvýra kuérape: —Oñemeʼẽ jey chéve che pláta. Kóina hína che vosa jurúpe. Oryrýi joa kyhyjégui ha heʼi hikuái ojupe: —Mbaʼe piko ko ojapóva Tupã ñande rehe?   Oguahẽvo Canaánpe omombeʼu hikuái itúvape opa mbaʼe ojehu vaekue.  Heʼi hikuái: —Egipto sãmbyhyhára oñeʼẽ pochy oréve ha heʼi ore pyragueha roñemondóva hetãme romaʼẽ ñemi haguã.  Upéi peru chéve pende ryvy ha upéicha aikuaáta peẽpa pyrague térã tapicha johéi pyre. Peru ramo pende ryvy ameʼẽ jeýta peẽme pende rykeʼy ha ikatúta peñemu ko tetãme.”  Ohekuavo ivosa kuéra ha peteĩ-teĩ ojuhu itrígo repykue ivosa jurúpe. Tuicha oñemondýi hikuái!  Itúva Jacob katu heʼi chupe kuéra: —Peẽ niko che rejáta cheño. José ndaipóri véima, Simeón upéicha avei. Koʼágã perahaséma avei che hegui Benjamín. Mbaʼéreiko chévente ojehu koʼã mbaʼe?   Rubén heʼi itúvape: —Tomano mokõive che raʼy ndagueruvéi ramo ndéve nde raʼy. Eheja che pópe ha che agueru jeýta ndéve.   Jacob heʼi: —Ndoho moʼãi che raʼy pene ndive. Itykeʼýra omanóma ha haʼéntema opyta chéve. Ojehu ramo chupe ivaíva tapére, peẽta umi che mondótava omanóva rendápe tuicha eterei ñembyasy reheve. Canaánpe ivaive ohóvo upe ñembyahýi.  Opáma ohóvo Jacob rógape trígo ojegueru vaekue Egíptogui. Ha Upémarõ haʼe heʼi taʼýra kuérape: —Tapeho jey Egíptope ha pejogua ñandéve trígo.   Judá heʼi: —Pe karai Egipto sãmbyhyhára heʼi porã vaekue oréve ndoroike moʼãiha hendápe, ndohói ramo ore ndive ore ryvy.  Remondo ramo ore ndive ore ryvy rohóta rojogua ndéve trígo  ỹrõ katu ahániri. Upe karai heʼi porã vaekue: “Aníke peju che rendápe heseʼỹ!”   Jacob heʼi chupe kuéra: —Maerã voi piko peje chupe oĩha pende ryvy imitãvéva?   Haʼe kuéra heʼi: —Haʼénte voi oñepyrũ oporandu oréve ha heʼi: “Oikove gueteripa pende ru? Oĩvépa ambue pende ryvy?” Ha ore niko romombeʼúta mante chupe haʼe oporandúva. Mbaʼéicha piko roikuaáta heʼítaha: “Pejúke pende ryvy ndive”?   Judá heʼi itúvape: —Eheja toho che ndive upe mitã ha toroho pyaʼe. Ani ñamanomba jepe ñembyahýigui.  Topẽ che rehe ndagueruvéi ramo ndéve ko mitã ha tapyta ijaheipy ramo ne renondépe opa árape guarã.  Ipuku reíma niko hína. Aréma roju jey vaerã moʼã!   Itúva heʼi chupe kuéra: —Pejapo katu upe pejéva upéicha ramo. Pemoĩ mbaʼe iporã porãvéva koʼa pegua pende vosápe ha peraha jopói ramo upe karaípe. Pemoĩ mimi aysy, eíra, mbaʼe ryakuã porã, insiénso, manduvi ha manduvi guasu.  Upe trígo repyrã pembojoʼa, ha pemeʼẽ jey chupe upe trígo repykue opyta vaekue pende vosa jurúpe. Oime vaerã niko ojavy raʼe hikuái.  Toho pene ndive pende ryvy ha tapeho pyaʼe.  Tupã Ipuʼakapáva tomoheñói upe karai pyʼápe poriahurereko ha topoi pende rykeʼy opyta vaekuégui ha Benjamíngui. Ha che apyta ramo che raʼy kuéra reheʼỹ, toiko oikóva che hegui.   Haʼe kuéra ogueraha upe jopoirã, trígo repy joʼa ha Benjamín ave, ojeʼói Egíptope ha oguahẽ José rendápe.  José ohecha Benjamín ouha hendive kuéra ha heʼi hóga rerekuápe: —Eraha koʼã kuimbaʼe ógape. Ejuka peteĩ che rymba ha embichy ñandéve soʼo. Haʼe kuéra okarúta che ndive ko asajépe.   Haʼe ojapo José heʼi haguéicha ha omoirũ umi kuimbaʼépe José rógape.  Haʼe kuéra oñemondýi ojererahágui José rógape ha heʼi ojupe: “Kóva oiko hína ñande rehe oñemoinge haguére trígo repykue ñande vosápe. Upévare ondyrýta hikuái ñande rehe peteĩ sapyʼaitépe, oipeʼáta ñande hegui ñane rymba vúrro ha ñande reraháta hembiguairã.”  Ha oguahẽvo hikuái óga rokẽme, oñemboja óga rerekua rendápe,  ha heʼi: —Nde karai, ore niko rojúma vaekue koʼápe rojoguávo trígo.  Roho jeývo ore rógape ropyta ropytuʼu tapépe ha roipeʼávo ore vosa, rojuhu peteĩ-teĩ vosa jurúpe ore trígo repykue. Koʼágã rogueru romeʼẽ jey haguã upéva hekopete.  Rogueru avei trígo rojoguaséva pende hegui repyrã. Ore ndoroikuaái mávapa omoĩ raʼe upe trígo repykue ore vosápe.   José róga rerekua heʼi chupe kuéra: —Ani pejepyʼapy! Tupã pende Jára ha pende ru Jára omoĩne raʼe pene mbaʼerã. Peẽ pemeʼẽ vaekue chéve pende trígo repykue. Upéi oguenohẽ hendápe kuéra Simeón.  Upe óga rerekua omoguahẽ chupe kuéra José rógape, omoĩka y ojepyhéi haguã ha omongaruka hymba vúrro kuéra.  Upérõ haʼe kuéra oguenohẽ ijopói oguahẽ mboyve José. Ojeʼe niko chupe kuéra okarutaha hikuái José ndive.  Oikévo José hógape, ojayvy joa henondépe ha omeʼẽ chupe ijopói.  Haʼe omomaitei chupe kuéra ha oporandu: —Pende ru tujami peñeʼẽ hague chévepa oikove gueteri? Mbaʼéichapa oiko haʼe?   Haʼe kuéra heʼi chupe: —Ore ru oikove gueteri ha hesãimínte hína! Oñesũ ha ojayvy hikuái henondépe.  Upérõ José omaʼẽ ijerekuévo ha ohecha Benjamínpe, ityvýra isýgui guare, ha heʼi: —Kóva piko pende ryvy imitãvéva peñeʼẽ hague chéve? Ha heʼi Benjamínpe: —Tupã ta nde rovasa che raʼy!   José ipirĩmbaite ha hesay moʼã ohechávo ityvýrape. Ndaikatu véima ramo ojejoko, osẽ pyaʼe upégui ha oike ikotýpe. Upépe oñemoĩ hasẽ.  Upéi ojovahéi ha ojejoko porã rire osẽ okápe ha heʼi: —Néike! Jaguapy katu jakaru!   José okaru peteĩ mesápe, ambue mesápe oñemongaru Jacob raʼy kuéra ha Egiptogua katu okaru ambue hendápe. Haʼe kuéra ndokaruséi hebréo kuéra ndive ndojapoígui mbaʼeve ramo chupe kuéra.  José rykeʼy kuéra oguapy henondépe ha oñemoĩ hikuái ojoykére, oñepyrũvo ijypykuévagui, oguahẽ meve ipahaguévape, upéicha heʼígui José. Haʼe kuéra ohecha ramó upéva ha omaʼẽ joa ojohováre.  José oguenohẽka ohóvo peteĩ-teĩme hembiʼurã imeságui voi, ha Benjamínpe hetave omeʼẽka. José ha itykeʼýra kuéra hoʼu kaguy oñondive ha tuicha ovyʼa. Upéi José heʼi ñemiháme hóga rerekuápe: —Emyenyhẽ chovi trígogui koʼã kuimbaʼe vosa kuéra ha emoĩ hepykue peteĩ-teĩ vosa jurúpe.  Pe che kópa plataguigua emoĩ imitãvéva vosápe, trígo apytépe, hepykue reheve. Haʼe ojapo heʼi haguéicha José.  Koʼẽmba vove, oñemondo hikuái hetã gotyo hymba vúrro kuéra reheve.  Haʼe kuéra osẽ rire táva guasúgui, José heʼi hóga rerekuápe: —Esẽ emuña umi kuimbaʼépe ha rehupyty vove ere chupe kuéra: “Mbaʼére piko pemyengovia iporãva ivaívape?  Pemonda che ruvichágui ikópa plataguigua, haʼe oiporúva hoyʼu haguã ha imbaʼe kuaarã!  Maerã piko pejapo upéicha?”   Haʼe ohupyty chupe kuéra ha heʼi umi mbaʼe.  Haʼe kuéra heʼi: —Mbaʼére piko reñeʼẽ oréve upéicha nde karai? Mbaʼeveichave ramo ndorojapói chéne upéicha.  Rogueru rire trígo repykue rojuhu vaekue ore vosápe piko romondáta ágã nde ruvicha rógagui pláta térã óro?  Oguerekóva upe kópa plataguigua ivosápe tomano. Hembyre katu toropyta nde ruvicha rembiguái ramo.   Haʼe heʼi chupe kuéra: —Toiko peje haguéicha. Oguerekóva che kópa topyta che rembiguái ramo. Hembyrére katu ndoja moʼãi mbaʼeve ha ikatu peho pyʼa guapýpe.   Omboguejy pyaʼe hikuái ivosa kuéra ha peteĩ-teĩ oipeʼa ivosa juru.  Haʼe oipyguara umi ivosa oñepyrũvo itujavévagui oguahẽ meve imitãvévape. Upe kópa ojejuhu Benjamín vosápe.  Upépe haʼe kuéra omondoro ijao ñembyasýgui, ohupi jey ivosa kuéra hymba vúrro ári ha ojevy táva guasúpe.  Judá ha tyvýra kuéra oikévo José rógape, haʼe oĩ gueteri upépe. Oñesũ hikuái henondépe ha omboja isyva yvýre.  José heʼi chupe kuéra. —Maerã piko pejapo upéicha? Ndapehecha kuaái piko peteĩ karai cheichagua oikuaataha katuete pene rembiapokue?   Judá heʼi chupe: —Mbaʼépa roʼéta ndéve karai? Maerã reípa roñeʼẽta? Mbaʼéichapa rohechaukáta ndéve nda oréi hague? Tupã voi niko ojuhu ivaíva ore rehe. Opavave ropytáta ne rembiguái ramo, ndopyta moʼãi haʼeño pe vosa jára ojejuhu haguépe nde kópa.   José heʼi chupe: —Ndajapo moʼãi upéva mbaʼeveichave ramo. Upe ogueraha vaekue che kópa topyta. Hembyre katu tapeho jey pende ru rendápe pyʼa guapýpe.   Upérõ oñemboja hendápe Judá ha heʼi chupe: —Karai, tañeʼẽ mína ne ndive hekópe porã ha ndaipotái nde pochy upévare. Nde niko poguasu apegua Faraóncha voi hína.  Nde reporandu vaekue oréve: “Oikovépa pende ru ha oimépa ambue pende ryvy?”  Ha ore roʼe vaekue ndéve: “Hẽe, roguereko ore ru tujami ha peteĩ itaʼýra pahague itujápe guare. Ko mitã ha itykeʼýra hína peteĩ sýgui guare. Itykeʼýra omanóma ha upévantema opyta. Upévare itúva ohayhu eterei chupe.”  Upérõ ere vaekue oréve: “Peru chéve upe mitã tahecha”.  Ore ru heʼi jey ramo: “Tapeho Egíptope pejogua jey ñandéve trígo”,  roʼe chupe: “Ndoroho moʼãi, ore ryvy ndohói ramo ore ndive. Ndaikatúi roguahẽ upe karai rendápe heseʼỹ.”  Ore ru heʼi oréve: “Peikuaa porã che rembireko Raquel omeʼẽ hague chéve mokõinte.  Ha koʼágã peraha ramo avei kóva che hegui ha ojehu chupe ivaíva, upéva che jukátama. Che tujáma ha ndaropuʼaka moʼã véima pyʼa ñembyasy che ahoʼítava.”  Hiʼarietegua, che aru ko mitã ameʼẽ rupi itúvape che ñeʼẽ kóicha: “Ndaguerúi ramo ndéve ko mitã tapyta ndéve ijaheipy ramo aikove aja pukukue.”  Nde karai, tapytánte che ko mitã rendaguépe ne rembiguái ramo ha toho haʼe itykeʼýra kuéra ndive.  José ndaikatu véima ojejoko umi ipytyvõhára renondépe ha heʼi opavavépe osẽ haguã okápe. Avave ndopytái hendive haʼe ojekuaauka aja itykeʼýra kuérape.  Oñepyrũ hasẽ soro, ohendu umi Egiptogua ha upéva oñemombeʼu Faraónpe.  José heʼi itykeʼýra kuérape: —Che hína José! Oikove gueteri piko che ru? Itykeʼýra kuéra ijurujái joa, ha hesasẽmba henondépe.  José heʼi chupe kuéra: —Néike! Peñemboja che rendápe! Oñemboja hikuái ha heʼive: —Che hína pende ryvy José ku peẽ pemeʼẽ vaekue Egipto guápe.  Ani pejepyʼapy térã pejahéi pende jehe. Tupãnte hína upe che mbou vaekue pene renonderã ikatu haguã peikove.  Koʼágã mokõi áñoma ipuku hína ko ñembyahýi jarohasáva yvy ári ha 5 áño gueteri opytave noñemonoʼõi haguãme mbaʼevete asy, oñeñotỹve ramo jepe.  Tupã che mbou koʼápe pene renonderã peẽ peimoʼãʼỹ haguéicha, añangareko haguã pende rehe ha pene ñemoñarére, ani haguã peñehundi.  Ndahaʼéi raʼe peẽ, Tupãnte raʼe upe che mbou vaekue koʼápe. Haʼe che moingo mburuvicha Faraón riregua Egipto sãmbyhyhárõ.  Reikóta Gosénpe ha reiméta che ypýpe nde, nde raʼy kuéra, ne remineno kuéra, nde ovecha, nde vaka kuéra ha opa rerekóva.  Peẽ ha Benjamín avei pehecha hína cheha añetehápe José ha pehendu hína añeʼẽ ramo pene ndive ñane ñeʼẽ teépe.”  Pemombeʼu upéicha ramo che rúpe, Egíptope ojejapoha pe che haʼéva ha opa mbaʼe pehecha vaekue. Ha peju pyaʼe hendive koʼápe.  Oñepyrũ oñañuã Benjamínpe ha hasẽ, ha Benjamín avei hasẽ oñañuãvo chupe.  Upéi oñoañua ha oñohetũ opavave itykeʼýra kuéra ndive ha hasẽ joa oñondive. Upe rire ae itykeʼýra kuéra oñemoĩ oñemongeta hendive.   Ojekuaa rire Faraón rógape oguahẽ hague José rykeʼy kuéra, Faraón ha mburuvicha kuéra ovyʼa.  Faraón heʼi Josépe: —Ere nde rykeʼy kuérape tohupi hikuái hymba ape ári ivosa ha toho jey Canaánpe,  tou itúva ha hogagua kuéra ndive che rendápe. Ameʼẽta chupe kuéra yvy iporãvéva Egíptope, ha hembypáta chupe kuéra oiko porã haguã koʼápe.  Ere avei chupe kuéra togueraha Egíptogui karréta ou haguã hembireko kuéra ha imitã nguéra ha ogueru haguã itúvape.  Jacob raʼy kuéra ojapo upéicha. José omeʼẽka chupe kuéra karréta heʼi haguéicha Faraón ha tembiʼu tapére guarã.  Peteĩ-teĩme omeʼẽ avei ijao pyahurã. Benjamínpe katu omeʼẽ 300 pláta pehẽngue ha 5 ao pyahu.  Itúvape oguerahauka 10 vúrro ári heta mbaʼe iporãnguete Egipto pegua, ha 10 vúrro ári trígo, mbuja ha hiʼupyrã, okaru haguã oukuévo Egipto gotyo.  Upéi omondo itykeʼýra kuérape ha ohokuévo hikuái, heʼi chupe kuéra: —Aníke peñorãirõ tapére.   Osẽ hikuái Egíptogui ha oguahẽ itúva Jacob rendápe,  ha heʼi chupe: —Nde raʼy José oikove gueteri ha oiko chugui mburuvicha Egíptope. Jacob ijurujái opytávo ha ndogueroviaséi upe haʼe kuéra heʼíva.  Haʼe kuéra omombeʼu chupe opa mbaʼe José heʼi vaekue. Ha Jacob ohechávo umi karréta José oguerukáva chupe ova haguã Egíptope, hetiaʼe jey,  ha heʼi: —Che raʼy José oikove gueteri! Mbaʼéiko ahenduseve? Taha mandi tahecha chupe amano mboyve. Jacob ogueraha opa mbaʼe oguerekóva ha oho Beersébape. Upépe oikuaveʼẽ mymbajuka  Tupã itúva Isaac Járape.  Aháta ne ndive Egíptope ha hiʼárape aru jeýta ne ñemoñare ko tetãme. Remanóvo, José oĩta nde ykére.”   Upéi Jacob osẽ Beersébagui ha itaʼýra kuéra ohupi hembireko kuéra ha chupe avei umi karréta Faraón ogueruka vaekuépe.  Koʼãva hína Jacob raʼy kuéra oho vaekue hendive Egíptope:   Rubén, ijypykue; ha itaʼýra kuéra Hanoc, Falú, Hesrón ha Carmí.   Simeón ha itaʼýra kuéra: Jemuel, Jamín, Óhad, Jaquín, Sóhar ha Saúl; Saúl vaekue Canaangua memby.   Leví ha itaʼýra kuéra: Guersón, Quehat ha Merarí.   Judá ha itaʼýra kuéra: Er, Onán, Selá, Fares ha Zérah. Er ha Onán omano vaekue Canaánpe. Fares raʼy kuéra, Hesrón ha Hamul.   Isacar ha itaʼýra kuéra: Tolá, Puvá, Job ha Simrón.   Zabulón ha itaʼýra kuéra: Séred, Elón ha Jahleel.   Umíva hína Jacob raʼy kuéra Lea guiguare Padan-Arámpe, ha itajýra Dina. 33 vaekue iñemoñare Lea rupi, kuimbaʼéva ha kuñáva.   Gad ha itaʼýra kuéra: Sefón, Haguí, Suní, Esbón, Erí, Arodí ha Arelí.   Aser ha itaʼýra kuéra: Imná, Isvá, Isví, Beriá ha umíva reindy Sérah. Beriá raʼy kuéra, Éber ha Malquiel.   Koʼã 16 Jacob ñemoñare, Zilpá guiguare hína. Kóva ko kuña, Labán rembiguái vaekue, ha omeʼẽ vaekue itajýra Léape imbaʼerã.   Jacob rembireko Raquel memby kuéra: José ha Benjamín.  José itaʼýra mokõi Egíptope Asenátgui: Manasés ha Efraín. Asenát, Potifera rajy. Potifera, On pegua paʼi.   Benjamín ha itaʼýra kuéra: Bela, Béquer, Asbel, Guerá, Naamán, Ehi, Ros, Mupim, Hupim ha Ard.   Umi 14, Raquel ha Jacob ñemoñare hína.   Dan ha itaʼýra Husim.   Neftalí raʼy kuéra: Jahseel, Guní, Jezer ha Silem.   Umi 7, Jacob ñemoñare Bilhá guiguare. Kóva ko kuña Labán rembiguái vaekue, haʼe omeʼẽ vaekue itajýra Raquélpe imbaʼerã.   Umi oguahẽva Jacob ndive Egíptope, huguy teégui guare 66 vaekue. Ndojepapái itaʼýra kuéra rembireko.   José raʼy kuéra Egipto peguare mokõi, omoguahẽva 70pe umi Jacob rogagua oike vaekue upépe.   Jacob omondo Judápe henonderã José rendápe ou haguã ohechávo chupe Gosénpe. Haʼe kuéra oguahẽvo,  José ojupi ikárrope ha ou Gosénpe itúva ruguãitĩvo. Jacob oñañuã chupe ha heta hasẽ.  Upéi heʼi Josépe: —Koʼágã ikatúma amano. Ahecháma niko reikoveha gueteri.   José heʼi itykeʼýra ha itúva rogagua kuérape: —Tahami Faraón rendápe taʼe chupe peguahẽ hague Canaángui.  Amombeʼúta chupe peru hague pende ovecha, pende kavara, pende vaka kuéra ha opa mbaʼe perekóva. Haʼéta avei chupe peẽha ovecha rerekua ha mymba járante voi.  Ha pene renóivo Faraón ha oporandu peẽme mbaʼépepa pembaʼapo,  José oho Faraón rendápe ha heʼi chupe: —Che ru ha che rykeʼy kuéra ou Canaángui ijovecha, ivaka kuéra ha opa mbaʼe oguerekóva reheve. Haʼe kuéra oĩ koʼágã Gosénpe.   Oiporavo 5 itykeʼýra ha ogueraha Faraón rendápe, haʼe oikuaa haguã chupe kuéra.  Faraón oporandu José rykeʼy kuérape: —Mbaʼépepa pembaʼapo? Heʼi hikuái chupe: —Ovecha rerekua hína ore, ore ru kuéraicha avei.   Heʼi avei hikuái Faraónpe: —Roju roiko ápe ndaiporivéigui tembiʼu ore ovecha kuérape guarã Canaánpe. Rojerure ndéve ropyta haguã Gosénpe.   Upérõ Faraón heʼi Josépe: —Nde ru ha nde rykeʼy kuéra ou oikóvo ápe ne ndive.  Tetã Egipto oĩ nde pópe. Iporãvehápe emohenda nde ru ha nde rykeʼy kuérape. Topyta hikuái Gosénpe. Ha oĩ ramo ijapytépe kuéra ikatupyrýva, emoĩ chupe che rymba kuéra rerekua ramo.   José ogueraha Faraón rendápe itúva Jacob. Jacob ohovasa Faraónpe,  ha Faraón oporandu chupe: —Mboy áño piko rereko?   Jacob heʼi Faraónpe: —Che rembiasakue yvy ári ohupyty 130 áño. Ndaipukúi che rekove ha ivaívagui henyhẽ. Neʼĩra ahupyty che ru rekove pukukue.   Ohovasa rire Faraónpe Jacob oho jey.  José omohenda itúva ha itykeʼýra kuérape iporãvehápe, heʼi haguéicha Faraón, táva Ramsés ypýpe.  Ha omeʼẽka hiʼupyrã itúva, itykeʼýra ha opaite hóga guápe.   Mamove ndaipóri hiʼupy ha tuicha eterei ñembyahýi Egíptope ha Canaánpe.  José ombyatypa trígo repykue ha ogueraha Faraón róga guasúpe.  Opa rire viru Egíptope ha Canaánpe, umi Egiptogua oho José rendápe ha heʼi chupe: —Emeʼẽ oréve roʼu vaerã. Mbaʼére piko romanóta ñembyahýigui nda ore pira pire véiguinte?   José heʼi chupe kuéra: —Na pende pira pirevéi ramo peru chéve pene rymba kuéra ha ameʼẽta peẽme trígo.   Ojapo hikuái upéicha, ha José omeʼẽ chupe kuéra trígo ikavaju, ijovecha, ivaka ha ivúrro kuérare upe áño pukukue.  Upe áño ohasa rire, oho jey hikuái hendápe ha heʼi chupe: —Toroʼe porã mandi ndéve. Nda ore pira pirevéi ha ore rymba kuéra ne mbaʼe meméma avei. Ndoroguerekói mbaʼeve romeʼẽ haguã ndéve. Ore yvy ha ore rete mante hemby oréve.  Mbaʼére piko rehejáta romano ñembyahýigui? Ore jogua oréve ha ore yvy hiʼupyrãre. Toropyta Faraón rembiguái ramo ha ore yvy topyta imbaʼerã. Emeʼẽ oréve mbaʼe raʼỹi roikove haguã, ỹrõ romanóta ha ore yvýgui oikóta yvy ojeikoʼỹha.   Upérõ José ojoguapaite yvy Egipto pegua Faraónpe guarã. Opavave omeʼẽ mante ijyvy iñembyahýi etereígui ha Egipto tuichakue opyta Faraón mbaʼe ramo.  Tetãgua oĩ haguéicha opyta hembiguái ramo.  Paʼi kuéra yvy añoite ndojoguái. Haʼe kuéra noikotevẽi, Faraón omeʼẽkágui chupe kuéra hiʼupyrã ha upévare nomeʼẽi ijyvy.   Upérõ José heʼi tetã guápe: —Péina pojoguáma pende yvy reheve Faraónpe guarã. Kóina ápe mbaʼe raʼỹi peñemitỹ haguã.  Pemonoʼõvagui, pemeʼẽ Faraónpe 5gui peteĩ. Upe irundy hembýva topyta peñemitỹ ha pekaru haguã chugui pende rogagua ha pene mitã nguéra ndive.   Haʼe kuéra heʼi chupe: —Nde rupínte roikove karai, ha nde pyʼa porãgui ore ndive ropyta Faraón rembiguái ramo.   Upérõ José heʼi: —Koʼáguive, ojejapótama kóicha opa rupi Egipto pýre. Oikóvo kóga ñemonoʼõ, opytáta Faraónpe guarã 5gui peteĩ. Ha upéicha ojejapo Egíptope koʼagãite peve. Paʼi kuéra yvy añoite ndopytái Faraón mbaʼe ramo.   Israelgua opyta Egíptope ha oiko Gosénpe. Imbaʼe reta ha itaʼýra heta hikuái.  Jacob oiko Egíptope 17 áño, omboty peve 147 áño.  Oguahẽ vove chupe hiʼára paha, ohenoika itaʼýra Josépe ha heʼi chupe: —Emoĩ nde po che rapypaʼũme ha emeʼẽ chéve ne ñeʼẽ Tupã rérape, na che ñotỹ moʼãiha Egíptope.  Aipota che ñotỹ che ru kuéra ykére. Opa vove che rekove ko yvy ári che renohẽ Egíptogui ha che reraha che ñotỹ upépe. José heʼi chupe: —Ajapóta reipotaháicha.   Jacob heʼi chupe: —Emeʼẽ chéve ne ñeʼẽ Tupã rérape. José omeʼẽ chupe iñeʼẽ. Upépe Jacob ombojeko iñakã hupa akã ári. Koʼã mbaʼe oiko rire ojeʼe Josépe itúva hasyha. Upérõ oho oñandúvo mokõive itaʼýra ndive: Efraín ha Manasés.  Oikuaávo Jacob José ouha, oñehaʼãmbaite ha oguapy hupápe.  Jacob heʼi Josépe: —Tupã ipuʼakapáva ojechauka vaekue chéve táva Luz Canaán guápe, che rovasa,  ha heʼi vaekue chéve —Heta romoñemoñaréta osẽ haguã chugui kuéra heta tetã, ha ameʼẽta ko yvy ne ñemoñarépe  opa árape guarã.   Mokõive nde raʼy, Efraín ha Manasés rereko vaekue Egíptope aju mboyve, che mbaʼéma avei, che mbaʼeháicha Rubén ha Simeón.  Jacob ohecha José raʼy kuérape ha heʼi: —Máva piko koʼã mitã?   José heʼi itúvape: —Che raʼy kuéra hína, Tupã omeʼẽ vaekue chéve Egíptope. Jacob heʼi: —Emboja mína che rendápe, tahovasa.   Jacob itujáma ha ndahesa pysovéi. Oñembojávo hendápe José raʼy kuéra, ohetũ ha oñañuã chupe kuéra.  Upéi heʼi Josépe: —Naimoʼãi vaekue rohecha jeýne haguã, ha ágã Tupã ohechauka avei chéve nde raʼy kuéra.   José oipeʼa chupe kuéra Jacob rapypaʼũgui ha upéi oñesũ ha ojayvy henondépe.  Omoĩ Jacob asu gotyo Efraín ha Manasés ijakatúa gotyo.  Jacob katu oipyso mokõive ipo, ombojuasa ha omoĩ pe ijakatúa Efraín, imitãvéva akã ári, ha ijasu Manasés akã ári, haʼe ramo jepe ijypykue.  Upéi ohovasa chupe kuéra heʼívo: “Tupã rembipota ojapo vaekue che jarýi Abraham ha che ru Isaac. Upéva upe Tupã, che rehe oñangareko vaekue, aiko ypy guive, ágã peve.   Ha Tupã remimbou,  opa mbaʼe vaígui che peʼa vaekue, tohovasa koʼã mitã, ha haʼe kuéra rupi, tove opavave taimanduʼa che jarýi Abraham, che ru Isaac rehe, ha che rehe avei. Ta iñemoñare heta, ha taiñasãi opa rupi yvy tuichakue.”   José ojepyʼapy ohechávo itúva oguerekoha ipo akatúa Efraín akã ári. Oimoʼãgui ojavyha, ohupi itúva po oguerova haguã Manasés akã ári,  ha heʼi chupe: —Ndaupéichai niko taita. Kóva niko che raʼy ypykue. Emoĩ nde po akatúa iñakã ári.   Jacob heʼi chupe: —Aikuaáko che raʼy, aikuaa. Iñemoñarégui avei osẽta tetã guasu. Opáichavo ityvýra tuichavéta chugui ha heta tetã guasu osẽta iñemoñarégui.   Upe árape ohovasa  chupe kuéra heʼívo: —Umi Israelgua oporohovasa ramo, oiporúta pende réra ha heʼíta: “Tupã ta nde rovasa ohovasa haguéicha Efraín ha Manaséspe.” Upéicha Jacob omotenonde Efraínpe ha ombotapykue Manaséspe.  Upérõ Jacob heʼi Josépe: —Rehechaháicha, koʼẽrõitéma amanóne. Tupã katu oĩta pene ndive ha pende reraha jeýta pende ru kuéra ypykue retãme.  Ndéve ameʼẽ hetave yvy nde rykeʼy kuéragui, aipeʼa vaekue amorréo kuéragui ñorãirõme. Jacob ohenói taʼýra kuérape ha heʼi kóicha: Pejupa che ypýpe koʼápe, ha taʼe ojehútava peẽme,   Pekoʼíke Jacob raʼy kuéra, pende ru Israélpe pehendu!   Che raʼy ypykue, nde Rubén, che pyahúpe guare. Nde vaerã moʼã pokatu ha teko yvate rerekua.   Ysyry guasúicha na nde jokohái, ndaikatu moʼãi reime tenonde. Nde reñeno vaekue che kuña ndive, che rupa remomarã.   Oñopehẽngue Simeón ha Leví, porojukarãnte ikyse oiporúva.   Naimeséi etéma iñeʼẽme nguéra, ha oñembyatyhápe ndaikeséi ete. Pochy vai etépe ojuka hetápe. Ha ñañágui reínte, umi tóro ohetymaʼo.   Toiko jaheipy ramo, heko aña ha heko pochy etégui, ha tahenda teeʼỹ mamove Israélpe, ta isarambi opa rupi rei.   Judá, nde ryvy kuéra ne mombaʼéta, nde rehe ijaʼeʼỹva ajúra nde pópe rejopýta, ha umi nde ryvy kuéra ndéve oñakãitýta.   León raʼy rusu hína Judá, tymba kaʼaguy ojuka rire, ojeity yvýpe ha opytuʼu. Upépe haʼe oĩ aja, mávapa ijypýpe oñembojáne!   Ani chéne oĩ oipeʼáva Judá pokatu ipógui. Avave nomongúi chéne chupe iguapyhágui. Upéinte oúne ijára, ha ojayvýne henondépe tetã nguéra yvy arigua.   Parral rakã rehe ivúrro oñapytĩne, kaguy katu ijao ha ijahoja omyakỹmbáne,   Hesa pytãmbáne opytávo kaguy hetaite hoʼu hague, ha hãi nguéra morotĩmbáne kambyeta hoʼu hague.   Zabulón y rembeʼýpente oikóta, umi ygára ohohápe oñemboja. Ijyvy ha hekoha ojepysóta, táva guasuete Sidón peve.   Isacar, peteĩ vúrro mbarete hekohápe opytuʼúva.   Ohechávo pe tetã iporãha ojeiko ha ojepytuʼu haguã, mbaʼe pohýi guýpe ijape omoĩ ha tembiguái ramo opyta ombaʼapo.   Ha Dan oisãmbyhýta hóga guápe, Israelgua ñemoñaréicha.   Ha ojoguáta ku mbóipe tapépe oporohaʼarõva, ikupýpe kavajúpe oisuʼúva ha oitýva hiʼári guápe hapykuévo.   Há che Jára! Ajerovia che pysyrõne haguã   Gad ári ojeitýta mondaha atýra ha haʼe hapykue guio ondyrýta hese kuéra.   Aser oguerekóta hiʼupyrã nde héva, mburuvicha guasúpe omongarúta ramo guáicha.   Neftalí ojogua ku guasu saite, imemby kuéra porãitéva!   José, ku y rembeʼy pegua yvyra, hakã ojapyharáva korapy ári.   Umi hese ijaʼeʼỹva ohaʼã chupe ihuʼýpe,   ha umi huʼy opẽmba, ijyva kuéra ikangypa, Tupã Jacob Jára, ipuʼakapáva, Israel rerekua ha iñangarekoha rupi.   Tupã nde ru Jára ta ne pytyvõ, Tupã ipuʼakapáva ta nde rovasa, yvágagui tombou ndéve ama, ha yvy ruguágui yvu, ha umi kuña katu taimemby heta.   Hetave nde rovasa nde ru, che ru che rovasa haguégui. Ha oguapy mbareteháicha yvyty yma guare, toguapy José akã ári opa koʼã jehovasa. Itykeʼýra apytépe haʼeño ojeporavo!   Benjamín, aguara guasu ñarõ, pyhareve ojuka ha hoʼu tymba saite, kaʼaru katu hembyre omosarambi.   Koʼãva hína umi 12 Israel ñemoñare, ha upéicha heʼi chupe kuéra itúva oñeʼẽ paha ramo guare.   Upéi Jacob omombeʼu hembipota itaʼýra kuérape: —Che amanótama ha aipota pe che ñotỹ che ru kuéra ykére, ku ita kua oĩva Efrón hitíta ñúme,  opytáva Macpélagui kuarahy resẽ gotyo, Mamré rovái, tetã Canaánpe. Abraham ojogua vaekue upépe upe ñu upéva Efrón hitítagui,  oñeñotỹ haguã hogagua kuéra.  Upépe oñeñotỹ vaekue Abraham ha hembireko Sara.  Upépe avei oñeñotỹ Isaac  ha hembireko Rebeca ha upépe añotỹ vaekue che rembireko Léape.  Upe ñu ha upe itakua upépe oĩva ojejogua vaekue hitíta kuéragui.   Heʼipa vove hembipota itaʼýra kuérape, Jacob omyachaʼĩ hetyma hupápe ha ojehekýi. Adán oñeno hembireko Eva ndive. Haʼe hye guasu ha imemby kuimbaʼe, ha heʼi: “Ñandejára che pytyvõgui che memby kuimbaʼe.” Upévare ombohéra Caín.  Upéi imemby kuimbaʼe jey ha ombohéra Abel. Abélgui oiko ovecha rerekua, ha Caíngui katu ñemitỹhára.  Oguahẽvo ñemonoʼõha ára, Caín omboyke Ñandejárape guarã peteĩ aty hemitỹnguégui ha oikuaveʼẽ  chupe.  Abel avei ogueru ijovecha raʼy kuéra ypykuégui, ojuka ha oikuaveʼẽ Ñandejárape umi ijovecha ikyra ha iporãvéva. Ñandejára oguerohory Abel ha imbaʼe kuaveʼẽ.   Caín ha imbaʼe kuaveʼẽ katu ndoguerohorýi. Upévare Caín ipochy ha opoi hovágui.  Ñandejára heʼi chupe: —Mbaʼére piko nde pochy ha reiko nde rovasy?   Rejapo rire iporãva revyʼa vaerã moʼã. Rejapo haguére ivaíva katu, pe angaipa ne raʼarõ nde róga rokẽme ha nde rerekose ipoguýpe. Ha nde ikatu nde puʼaka hese.   Peteĩ jey Caín heʼi ityvýra Abélpe: —Ñasẽna jaguata okáre. Ha oĩma ramo hikuái ñúme Caín ojeity hiʼári ha ojuka chupe.   Ñandejára oporandu Caínpe: —Mamópa oime nde ryvy Abel? Haʼe ombohovái: —Ndaikuaái. Che piko che ryvy rerekua mbaʼe?   Upérõ Ñandejára heʼi chupe: —Mbaʼépa rejapo raʼe? Ahendu nde ryvy ruguy osapukái yvy guive  ha ojerure chéve roinupã rasy haguã ne rembiapo vaikuére.  Upévare repyta ijaheipy ramo ha ndaikatu moʼãvéi rembaʼapo yvýre, oipeʼa vaekue ijuru tymba ñarõicha hoʼu haguã nde ryvy ruguy, nde po tee rupi reñohẽ vaekue.  Reñemitỹse ramo nopuʼã moʼãi ndéve mbaʼeve, ha reikóta opa rupi rei, na ne rendái mamove.   Caín heʼi Ñandejárape: —Ko ne tukumbo reitýva che apére hoʼa rasy che ári ha ndaikatu moʼãi aropuʼaka.  Nde che mosẽ koʼágui, ha che mondo mombyry nde hegui, aiko haguã opa rupi ogaʼỹre ko yvy ári. Ha oimeraẽ che juhúva che jukáta.   Ñandejára katu heʼi chupe: —Nahániri. Oime ramo nde jukáva, ndahaʼe moʼãi ojejukátava haʼénte. Oñemyengovia rasyvéta katu chupe. Ñandejára omoĩ Caín rehe peteĩ tembiecharã, ani haguã avave ojuka chupe.  Caín oho mombyry Ñandejáragui ha oiko yvy “Nod” héravape, opytáva Edéngui kuarahy resẽ gotyo.   Caín itaʼýra peteĩ hembirekógui ha ombohéra Henoc. Omopuʼã peteĩ táva guasu ombohérava Henoc upe itaʼýra rérape.   Henoc itaʼýra, ha ombohéra Irad. Irad vaekue Mehujael ru, Mehujael, Metusael ru, Metusael Lámec ru.  Lámec hembireko mokõi: Adá ha Silá.  Adá memby héra Jabal. Kóva haʼe opa tymba rerekua óga vakapípe oikóva ypykue.  Ityvýra héra Jubal. Haʼe katu umi árpa ha mimby mbopuha ypykue.  Silá memby katu héra Tubal-Caín. Haʼe ombaʼapo fiérrore ha ojapo kuaa tembiporu vrónse ha fiérro guigua. Teindýra héra Naamá.   Peteĩ jey Lámec heʼi hembireko mokõivépe: “Adá ha Silá pehendúke ko haʼéva, Lámec rembireko kuéra pejapysaka porãke. Kuimbaʼe che kutúvape ajuka, ha mitã kariaʼy ramo che nupãva ajukátante avei.   Caínpe ojejuka haguére ojejukáta ramo 7, che ajejuka haguére tojejuka 77.”   Adán itaʼýra jey hembirekógui ha ombohéra Set. Haʼe heʼi: “Tupã omeʼẽ chéve che raʼyrã Abel rekovia, ojuka vaekue Caín.”   Set avei itaʼýra peteĩ ha ombohéra Enós. Upérõ yvypóra kuéra oñepyrũ oñemboʼe “Ñandejára” rérape. José ojeity itúva ári, hasẽ soro ha ohetũmba chupe.  Upéi heʼi pe itúva retekue oñepohano  haguã anítei oñembyai oñeñotỹ mboyve.  Upéicha ojejapo haguã Jacob retekue 40 ára oñepohano. Upevarã oñekotevẽva voínte umíva umi ára pukukue. Egiptogua kuéra oguerojaheʼo chupe 70 ára pukukue.  Umi ára ohasa rire, José heʼi Faraón rogagua kuérape: —Pemoguahẽmi Faraónpe koʼã che ñeʼẽ:  “Che ru heʼi vaekue chéve: ‘Emeʼẽ chéve ne ñeʼẽ Tupã rérape che ñotỹtaha Canaánpe amano rire’.  Ha ameʼẽ vaekue chupe che ñeʼẽ. Tahána upéicha ramo tañotỹ che rúpe ha taju jey.”   Faraón heʼika chupe: —Tereho katu eñotỹ nde rúpe remeʼẽ haguéicha chupe ne ñeʼẽ.   Upérõ José oho oñotỹvo itúvape ha omoirũ chupe mburuvicha kuéra Faraón róga pegua, ha umi Egipto rupigua avei.  José rogagua kuéra, itykeʼýra ha itúva rogagua kuéra ohopaite avei. Gosénpe opyta mitã, ovecha, kavara ha vaka kuérante.  Omoirũ avei Josépe heta kárro ári ha kavaju arigua.  Oguahẽ hikuái Goren-Ha-Atad héravape, opytáva ysyry Jordángui kuarahy resẽ gotyo. Ha upépe heta ojererojaheʼo asy jey Jacob. José ojapo itúvare ñembyasy guasu 7 ára pukukue.  Umi Canaangua, ohechávo jaheʼo oikóva, heʼi joa: —Tuichaite piko ojaheʼo huvicha kuéra omano vaekuére koʼã Egiptogua! Upévare upe ñu oñembohéra Abel-Misraim, oĩva ysyry Jordángui kuarahy resẽ gotyo.  Jacob raʼy kuéra ojapo hese haʼe oipota haguéicha.  Ogueraha hetekue Canaánpe ha oñotỹ pe ita kua oĩva ñu Macpélape, Mamré rovái, Abraham ojogua vaekue Efrón hitítagui, hogagua kuéra oñeñotỹ haguã.   José oñotỹ rire itúvape ojevy Egíptope, itykeʼýra kuéra ha opa imoirũhare ndive.   Omano rire itúva, José rykeʼy kuéra heʼi ojupe: —Oiméne José ndaijaʼéi hína ñande rehe ha omyengoviáta ñandéve upe jajapo vaekue hese.   Upérõ heʼika hikuái chupe: —Omano mboyve ñande ru heʼi vaekue oréve:  “Upéichake peje Josépe: ‘Eheja reína nde rykeʼy kuérape hembiapo vaikue ha iñangaipa.’” Koʼágã rojerure ndéve Tupã ñande ru Jára rérape reñembyesarái haguã ore jejavykuégui. Ha José hasẽ ohendúvo koʼã mbaʼe.  Upéi ou itykeʼýra kuéra, oñesũ henondépe ha heʼi: —Roju ropytávo ne rembiguái ramo.   José katu heʼi chupe kuéra: —Ani pekyhyje, che niko ndahaʼéi Tupã.  Peẽ niko añete pejapose vaekue che rehe ivaíva. Tupã katu oguenohẽ upévagui iporãva, ha che moĩ añangareko haguã heta tapicha rekovére. Ojehu rupi ko pejapo vaekue che rehe, haʼe kuéra oikove gueteri.  Ani pejepyʼapy! Che añangarekóta pende rehe ha pende raʼy kuérare. Ha ombopyʼa guapy ohechaukávo iñeʼẽme ohayhuha chupe kuéra.  José opyta Egíptope itúva rogagua kuéra ndive ha oikove 110 áño.  Ohecha Efraín raʼy kuéra raʼy raʼyre peve. Upéicha avei, Manasés raʼy Maquir raʼy kuéra oikove ypy José rapypaʼũme.   Ipahápe José heʼi itykeʼýra kuérape: —Amanótama. Tupã katu oñangarekóta katuete pende rehe ha pende reraháta ko tetãgui, upe tetãme haʼe omeʼẽ hague iñeʼẽ Abraham, Isaac ha Jacóbpe.   Upéi José heʼi Israel raʼy kuérape: —Pemeʼẽ chéve pene ñeʼẽ, Tupã oúvo pende reraha koʼágui, perahataha che kãnguekue.   José omano Egíptope oguereko ramo 110 áño. Hetekue oñepohano oñembyaiʼỹ haguã ha oñeñongatu hyrúpe. Koʼãva hína Adán ñemoñare: Tupã ojapo ramo guare yvypórape, ojapo peteĩ ijoguaha.  Ojapo kuimbaʼe ha kuña,  ohovasa  chupe kuéra ha ombohéra yvypóra.   Adán oguereko 130 áño itaʼýra ypy ramo, haʼeichagua ha ijoguaha, ha ombohéra Set.  Upe rire Adán oikove 800 áño ha hetave itaʼýra ha itajýra.  Ha Adán oikove rire 930 áño omano.   Set oguereko 105 áño taʼýra ypy ramo ha ombohéra Enós.  Upe rire Set oikove 807 áño ha hetave itaʼýra ha itajýra.  Set oikove rire 912 áño omano.   Enós oguereko 90 áño itaʼýra ypy ramo ha ombohéra Cainán.  Upe rire oikove 815 áño ha hetave itaʼýra ha itajýra.  Enós oikove rire 905 áño omano.   Cainán oguereko 70 áño itaʼýra ypy ramo ha ombohéra Mahalalel.  Upe rire Cainán oikove 840 áño ha hetave itaʼýra ha itajýra.  Cainán oikove rire 910 áño omano.   Mahalalel oguereko 65 áño itaʼýra ypy ramo ha ombohéra Jared.  Upe rire oikove 830 áño ha hetave itaʼýra ha itajýra.  Mahalalel oikove rire 895 áño omano.   Jared oguereko 162 áño itaʼýra ypy ramo ha ombohéra Henoc.  Upe rire Jared oikove 800 áño ha hetave itaʼýra ha itajýra.  Jared oikove rire 962 áño omano.   Henoc oguereko 65 áño itaʼýra ypy ramo ha ombohéra Matusalén.  Henoc oguata vaekue Tupã ndive Matusalén oikove ypy guive 300 áño, ha hetave itaʼýra ha itajýra.  Aipo ramo oikove 365 áño.  Ha Henoc oguatágui Tupã ndive, Tupã ogueraha chupe.  Upévare ndojekuaavéi hapykuere.   Matusalén oguereko 187 áño itaʼýra ypy ramo ha ombohéra Lámec.  Upe rire Matusalén oikove 782 áño ha hetave itaʼýra ha itajýra.  Matusalén oikove rire 969 áño omano.   Lámec oguereko 182 áño itaʼýra ypy ramo ha ombohéra Noé,  ha heʼi: “Ñandejára ojahéi vaekue yvýre ha upévare ñambaʼapo asy, ko mitã kóva katu omeʼẽta ñandéve pytuʼu”.  Upe rire Lámec oikove 595 áño ha hetave itaʼýra ha itajýra.  Lámec oikove rire 777 áño omano.   Noé oguereko rire 500 áño itaʼýra mbohapy ha ombohéra Sem, Cam ha Jafet. Yvypóra kuéra oñemuña hetávo yvy tuichakue ha itajýravo hikuái,  oĩ vaekue Tupã raʼy  ohecháva umi kuña iporãha, ha oiporavo ijapytégui kuéra hembirekorã.  Upérõ Ñandejára heʼi: “Ndaheja moʼãi yvypóra kuéra oikove opa ára guarã. Haʼe kuéra omano vaerã voínte. Koʼa guive oikovéta 120 áño pevénte.”   Kuimbaʼe ijyvate ha hete rusúva  oĩ vaekue yvy ári umíva umi árape, ha avei Tupã raʼy omenda rire yvypóra rajy kuérare. Umíva hína kuimbaʼe herakuã mombyry ha ñorãirõhára mbarete vaekue.   Ñandejára ohechávo mbaʼeichaite pevépa opa yvypóra iñaña ha oheka ivaívante voi,  ombyasy ipyʼaite guive ojapo haguére chupe kuéra.  Ha heʼi: “Ahundíta opa yvypóra, opa mymba, opa yvýre otyryrýva ha opa guyra ajapo vaekue. Ambyasy ajapo hague chupe kuéra.”   Noé ndive katu ipyʼa porã Ñandejára.   Kóicha vaekue Noé rekove: Haʼe vaekue kuimbaʼe imarangatúva, oikove aja pukukue hembiapo porãva opa mbaʼépe ha ojapóva Tupã rembipota.   Itaʼýra mbohapy, ha haʼe kuéra héra Sem, Cam ha Jafet.   Ambue kuéra yvypóra rekove katu henyhẽ ñaña ha pochýgui.  Tupã omaʼẽ yvýre ha ohechávo opaichagua yvypóra ojapoha ivaíva,  heʼi Noépe: —Haʼéma ahunditaha yvypóra, haʼe kuéra omyenyhẽ yvy teko añágui. Upévare ahundíta chupe kuéra opaite mbaʼe yvýpe oĩva reheve.  Ejapo peteĩ ygára guasu yvyra ijaysývagui ha taikoty heta. Ipaʼũháme emboty vlékepe, hyepy guio ha oka guio.  Upe ygára guasu ta tuicha kóicha: ta ipuku 150 métro, ta ipe 25 métro ha ta ijyvate 15 métro.  Embojoʼa koty kuéra, toĩ iguy peguáva, mbyte peguáva ha hiʼári guáva. Embotécho ne ygára guasu ha ipepoguýpe emohovetã médio metrohápe, ha emohokẽ peteĩ ijyképe.  Ajahoʼipáta ýpe yvy ape, ahundi haguã opa tekove ipytuhẽva yvága guýpe. Oikovéva guive yvy apére omanóta.  Toike ne ndive guyra, mymbáva ha yvýre otyryrýva mácho ha kuñáva peteĩ-teĩ.  Embyaty opaichagua hiʼupyrã ha eñongatu, pekaru haguã nde ha ne rymba kuéra.   Noé ojapo opa mbaʼe Tupã heʼi haguéicha chupe. Ñandejára heʼi Noépe: —Eike ygára guasúpe nde rogagua maymáva ndive. Ajuhu nde añoite ne marangatuha nde javegua apytépe.  Tymba ipotĩvagui,  ehupi 7 máchova ha 7 kuñáva. Ipotĩʼỹvagui katu, peteĩ máchova ha peteĩ kuñáva.  Guyra kuéragui emoinge 7 máchova ha 7 kuñáva, oikove ha oñemuña haguã yvy ári.  Ohasa rire 7 ára amongýta yvy ári 40 ára ha pyhare pukukue, ha ahundíta opa oikovéva ajapo vaekue.   Noé ojapo opa mbaʼe Tupã heʼi haguéicha chupe.  Y ojahoʼi ramo guare yvy, Noé oguereko vaekue 600 áño.  Noé oike ygára guasúpe  hembireko ndive, taʼýra kuéra ha hembireko kuéra ndive oñemoʼã haguã y okakuaávagui.   Tymba kuéra ipotĩva ha ipotĩʼỹva, guyra kuéra, ha opa yvýre otyryrývagui,  oike Noé ndive, peteĩ máchova ha peteĩ kuñáva, Tupã heʼi haguéicha.  Ohasa rire 7 ára y oñepyrũ ojahoʼi yvy ape.   Noé oguereko 600 áño. Ha upe áño pegua ára 17, mes mokõiháme hérava Iyyar, osoro sapyʼa opaichagua yvu osẽva yvy ruguágui. Ha yvága rokẽ guasu y jokoha ojepeʼa avei.   Oky yvy ári opiʼỹre 40 ára ha pyhare pukukue.  Upe árape voi Noé ha hembireko oike ygára guasúpe, itaʼýra kuéra Sem, Cam ha Jafet, ha hembireko kuéra ndive.  Ha hendive kuéra oike opaichagua tymba: mymbáva, hesaitéva, tuicháva, michĩva, yvýre otyryrýva, opaichagua guyra ha ovevéva guive.  Opa umíva oike mokõi-mokõi Noé ndive ygára guasúpe.  Opavavégui oike peteĩ máchova ha peteĩ kuñáva, Tupã heʼi haguéicha Moiséspe. Ha upéi Ñandejára omboty ygára guasu rokẽ.   Y okakuaa yvy ári 40 ára pukukue ha ygára guasu oñepyrũ ovevýi y apére.  Y katu ojupi yvateve ohóvo, ygára guasu ovevýi aja hiʼári.  Ha ojupi ojahoʼipa peve umi yvyty ijyvatevéva,  huʼãgui 7 metrohápe.  Omano opa tekove: yvýre otyryrýva, guyra kuéra, mymba kuéra ha opaichagua tymba yvy arigua ha yvypóra oĩ haguéicha.  Opaichagua ipytuhẽva yvy ári omano.  Ñandejára ohundi opa tekove oĩva yvy apére: yvypóra, mymba, yvýre otyryrýva ha guyra kuéra. Oĩ haguéicha oñehundipaite. Noé añoite ha umi hendive oĩ vaekue ygára guasúpe oikove.  Y ojahoʼi yvy 150 ára pukukue. Tupã ndahesaráiri Noé ha hymba kuéragui ygára guasúpe oĩva hikuái. Ombou peteĩ yvytu yvy ári ha y oñepyrũ oguejy.  Yvu osẽva yvy ruguágui opyta ha yvága rokẽ y jokoha oñembotypa, ha opi.  Y oguejy mbegue katu ohóvo 150 ára pukukue.  Ára 17, mes 7hápe, hérava Tisri, ygára guasu oguapy yvyty Ararat ruʼãme.  Y oguejyve ohóvo, ha ára peteĩha, mes 10hápe, hérava Tebet, oñepyrũ ojekuaa umi yvyty ruʼã.   Ohasa rire 40 ára, Noé oipeʼa ygára guasu rovetã,  ha opoi peteĩ yryvúgui. Upéva oveve ygára jerére y hypa peve yvy ári.  Upéi Noé opoi peteĩ pykasúgui, oikuaa haguã ýpa oguejýma raʼe.  Y ojahoʼi gueteri yvy ape ha pykasu ndojuhúi oguejy haguã, upévare ou jey. Noé ipojái pykasúre ha omoinge jey ygára guasúpe.   Noé ohaʼarõve 7 ára ha opoi jey pykasúgui.  Kaʼaru etévo ou jey ha ogueru ijurúpe yvyra rakãmi. Upéicha Noé oikuaa y oguejýma hague.  Ohaʼarõve 7 ára ha opoi jey pykasúgui, upéva ndou véima.   Noé oguereko ramo 601 áño, y oguejýma. Ára peteĩme, mes peteĩháme, hérava Nisán, Noé oipeʼa ygára técho ha ohecha yvy iñapekãha ohóvo.  Ára 27, mes mokõiháme, hérava Iyyar, yvy iñapekãmbáma.   Tupã heʼi Noépe:   —Esẽ ygára guasúgui ne rembireko, nde raʼy kuéra ha hembireko kuéra ndive.  Noé osẽ hembireko, taʼýra kuéra ha hembireko kuéra ndive.  Opaichagua tymba: mymbáva, hesaitéva, guyra kuéra ha yvýre otyryrýva, osẽ avei ygára guasúgui, ojueheguáva guive oñondive.   Noé omopuʼã Ñandejárape peteĩ altar  ha oiporavo opaichagua tymba ha guyra ipotĩvagui,  ha hiʼári oikuaveʼẽ Ñandejárape mymbahapy.   Tupã ohetũ upe mbaʼe ryakuã asy ha heʼi: “Ndajahéi moʼã véima yvýre yvypóra rembiapo vaikuére, ahecháma niko imitã guive ohekaha ivaívante voi. Ha nahundi moʼã véima mbaʼeveichagua oikovévape, ajapo haguéicha.”   “Yvy oiko aja, oĩta ñemitỹ ha kóga monoʼõ. Haku ha hoʼysãta, oĩta ára haku ha ára roʼy, ára ha pyhare.” Tupã ohovasa Noé ha itaʼýra kuérape heʼívo: “Peñemuña ikatu haguã pende raʼy kuéra iñasãi opa rupi yvy jerekuévo.   Tymba, guyra ha pira kuéra okyhyjéta pende hegui. Umíva opyta pende poguýpe.  Ikatu peʼu umíva ha kaʼavo kuéra avei. Ameʼẽ peẽme opa umíva pene rembiʼurã.  Peteĩ mbaʼe añoite ani peʼu: mymba ojehuguyʼoʼỹ vaekue roʼo. Huguýpe niko oĩ hekove.”   “Upe oporojukáva ojejukáta. Che rembiapoukapy hína kóva: upe oporojukáva tojejuka.   Tupã heʼi avei Noé ha itaʼýra kuérape:   “Koʼágã añeʼẽ meʼẽ pene ndive, ha pene ñemoñare kuéra ndive,  Techaukaha ramo añeʼẽ meʼẽ hague peẽme opa árape guarã,  amoĩ araíre jyʼýi.   Ajahoʼi ramo araípe ko yvy ha ojehecha araíre che jyʼýi,  Ha Tupã heʼi Noépe: “Kóva ohechauka hína che ñeʼẽ meʼẽ opa tekove yvy ári guápe.”   Noé raʼy kuéra osẽ vaekue ygára guasúgui Sem, Cam ha Jafet. Cam, Canaán ru vaekue.  Koʼã mbohapy Noé raʼy kuéragui osẽ vaekue opa yvypóra.  Noé oñepyrũ ombaʼapo yvýre ha oñotỹ parral.  Hoʼu heta kaguy ha okaʼúgui opyta opívo ikotýpe.  Cam, Canaán ru, ohecha itúvape opívo ha oho omombeʼu tykeʼýra kuérape.  Upérõ Sem ha Jafet omoĩ ijatiʼýre ahoja ha oike oguevívo ojahoʼi itúvape. Nomaʼẽi rupi henonderã, ndohechái itúvape opívo.  Noé opáy rire okaʼuhágui, oikuaa itaʼýra pahague rembiapokue, ha heʼi kóicha:   Oguejy jey rire y ojahoʼipa vaekue yvy, Noé oikove 350 añove.  Ha oikove rire 950 áño omano. Kóva hína pe ñeʼẽ Ñandejára ohechauka vaekue maranduhára  Habacúcpe:   Che Jára, arakaʼe peve piko asapukáita ndéve che pytyvõ haguã ha na che rendu moʼãi? Arakaʼe peve piko asapukáita oĩgui jejuka ha ndereju moʼãi ore peʼa jejopy vaígui?   Maerã piko rehechauka chéve jeiko asy ha ñaña? Monda ha jejuka opa rupi ahecha, ñorãirõ opaichagua opa rupi oiko.   Léi heʼíva ndojejapói, ha upe ojejapo vaerãre oñepyrũ. Iñañáva ojopy imarangatúva ndive, ha teko joja oñemokarẽ.   “Pemaʼẽ umi tetãre pende jere rupi oĩvare. Peñemondýita ha pende jurujáita pepytávo. Koʼã árape aime ajapo haguãicha mbaʼe peroviaʼỹ vaerã oñemombeʼu ramo peẽme.   Haʼe kuéra iñaña rasa ha ojekyhyje eterei chugui kuéra, ndoikuaaséi voi mbaʼeve avaveichaguágui.   Oporojuka haguãnte ou ha omyasãi kyhyje henonderã. Yvykuʼícha ombyaty hembiguairã.   Upéi ohasa yvytu ratãicha ha ipyapy mbarete rehénte haʼe kuéra ojerovia.”   Ore Jára, nandéi piko opa ára reikovéva, Tupã imarangatúva, omanoʼỹva, Tupã che Jára ha che moʼãhára? Nde remombarete caldéo kuérape, nde rérape oporonupã haguã,   nde reko ipotĩ eterei, reheja haguã oiko ikyʼáva, remaʼẽ haguã kirirĩháme, iñañáva oporojopy vai ramo. Mbaʼéicha piko aipo ramo remaʼẽ kirirĩháme oporojukávare? Mbaʼére piko ndeeréi mbaʼeve heko añáva ohundírõ imarangatuvévape chugui?   Nde, rereko yvypórape pira yguasúpe guáicha, ha mbói huvichaʼỹvaicha.   Caldéo kuéra oñemombaʼe tetã nguérare pira ojekutuháicha pindápe, pyahápe ombotyryry ha oguenohẽ ha ohechávo heta ijatyha, ovyʼa eterei.   Upévare haʼe kuéra omombaʼe guasu irréd ha ipinda. Hérape omymbajuka,  ha chupe insiénso ohapy hese ae oguerekógui hembiʼurã iporã ha hetaitéva.   Ha akóinte piko caldéo kuéra ore renohẽta pyahápe ha ore jukáta oikuaaseʼỹre mbaʼeve? Amaʼẽta hína ojapoháicha imaʼẽhágui pe távare oñangarekóva, aikuaa haguã mbaʼépa heʼi Ñandejára pe haʼévare chupe.   Ha heʼi chéve Ñandejára: “Tuju pehẽnguépe ehai ko ndéve ahechaukátava, ikatu haguã oñemoñeʼẽ syry.   Noguahẽi gueteri ára oiko haguã ko rehecháva, katuete oikóta ramo jepe. Hiʼare ramo ehaʼarõnte, ágã hiʼárape oguahẽta.   Ehai umi heko añáva oñehunditaha, imarangatúva katu oikovéta ojerovia rupi Tupãre.”   Umi haʼenteséva omandase, oheka manté ha oipota potave opa mbaʼe rei, heta mbaʼe jerereko oguerúrõ jepe ijárape mbaʼe vai. Tyvykuáicha oipeʼa umi ijuru, ñemanóicha nahyguãtãi voi, upévare ojepoi ha ondyry tetã nguérare ojoapykuéri.   Ha opa umi tetã nguéra hoʼáva ipoguýpe, hese oñembohorýta chupe opurahéivo: “Cháke, nde reñemombaʼe hetáva ne mbaʼeʼỹva remondávo. Arakaʼe peve piko rembyatýta umi mbaʼe ojehejáva ndéve, oñembaʼe porúvo nde hegui?”   Rehaʼarõʼỹháguinte oúta ijára kuéra. Opáyta hína umi oñemboharáitava nde rehe ha nde rejáta opívo.   Tetã nguéra aty oúta ndéve ha ne mondáta, remonda haguéicha chupe kuéra. Omyengoviáta ndéve opa ne ñañangue, porojuka rejapo vaekue rehe hetãme, itáva kuéra ha hetã guáre.   Cháke nde, ne mondakuépe remyenyhẽ vaekue nde róga reiko haguã kyhyjeʼỹre!   Péicha remyenyhẽ nde róga ñemotĩgui. Heta tetã nguéra rehundívo, nde jehénte ivaíva rejapo.   Ita nde rogyke kuápe oĩva ha nde víga yvyra kuéra osapukáine opuʼãvo nde rehe.   Cháke nde, remopuʼãva táva jejukápe, ha teko jojaʼỹme remboguatáva!   Ñandejára péicha oipotágui, táva kuéra heta omopuʼã rei ha ikaneʼõta. Opa mbaʼe ojapóva, tata ohundipáta.   Ñandejára imimbipápe yvy jerekuévo ojekuaaukáta, y omyenyhẽháicha umi yguasu.   Cháke nde, remongaʼúva nde jere rupi oikóvape, reʼukávo chupe kaguy pohã vai reheve, repuka haguã hese rehechárõ opívo!   Rejeapo rangue mbaʼe ramo, ñemotĩgui ne renyhẽta. Heʼu nde avei ha tojehecha rehechaukaʼỹva. Ñandejára hoʼuka rire ndéve ipo rupi, rejeapo rangue mbaʼérõ reñemotĩta.   Mbaʼe vai rejapóva Líbanore, opẽta nde rehe ha tuicha ne mondýita mymba kuéra jejuka. Oñemyengoviáta ndéve opa ne ñañangue, porojuka rejapo vaekuére hetãme, itáva kuéra ha hetã guápe.   Maerã piko iporã peteĩ taʼãnga ojejapopa rire? Maerã piko iporã taʼãnga oporombotavýva? Tupã guaʼu niko umíva ndaikatúiva oñeʼẽ ha piko ojeroviáta hese ijapohare?   Cháke nde, eréva taʼãnga yvyrápe opáy haguã térã ita ñeʼẽngúpe oñemboʼy haguã! Ikatúta piko haʼe kuéra heʼi mbaʼeve? Óro ha plátape oñembyape ramo jepe, ndoikovéi haʼe kuéra.   Ñandejára katu oĩ itupao marangatúpe. Tokirirĩke henondépe yvy ijerekuévo!” Kóicha oñemboʼe maranduhára  Habacuc:   Che Jára, ahendu nde réra opa rupi herakuã ha ne rembiapokue amombaʼe. Ejapo kena koʼágã ore rehe mbaʼe hechapyrãva yma guaréicha. Ehechauka oréve ore poriahurerekoha, oime rire ramo jepe nde pochy raʼe.   Tupã ou Temángui, Yvyty Parángui ou Tupã imarangatúva, yvágare iñasãi imimbipa ha yvy tuichakue omyenyhẽ.   Mbaʼe rendýicha ohesape oúvo, ha ipógui opo ára vera. Upépe oĩ ipuʼaka.   Henonderã oho mbaʼasy asãi, hapykuéri katu akãnundu pochy.   Haʼe opytahápe yvy oryrýi, tetã nguéra osusũmba haʼe omaʼẽvo hese kuéra, Umi yvyty yma guive oñemboʼýva yvýre hoʼapa. Tupã rape katu opa ára oiko.   Ahecha umi Cusán guápe hoʼa vaírõ, ha umi Madiangua kyhyjégui oryrýirõ.   Nde pochy piko che Jára umi ysyry ndive? Hendy piko nde pochy umi yguasúre? Ajeve reho umi nde kavaju ári, nde kárrope ne retã guápe reipytyvõ?   Nde huʼy nde pópema rereko, ha isãguima reipyso. Umi ysyry guasúpe rembovo pe yvy.   Yvyty kuéra nde rechávo oñemondýi, yvágagui hoʼa ama guasu, yguasu hypy etéva okororõ ha yvate opuʼã pochýpe.   Kuarahy ha jasy nosẽi ikañyhágui, ohechávo nde huʼy omimbipáva, ha nde kyse yvuku ojajáiva!   Nde pochýpe reguata yvy jerekuévo, ha repyrũ vaipa umi tetã nguérare.   Resẽ renohẽ haguã jejopy vaígui ne retã guápe ha mburuvicha guasu, ne rembiporavo pyrépe. Iñañáva róga pepo rehundipa ha umi hogyke pyendakue rehejapa okápe.   Nde huʼýpe iñakãme huvicha kuéra rejapi, ojeity ramo ore ári sapukái pópe ore mosarambi, ku ojeity ramo guáicha ikangýva ári ñemiháme.   Ne renda ári yguasu rupi reiko, rehasa umi y pupu pochy rupi.   Koʼã mbaʼe ahendúvo akyhyje, che rembe osysyipa, che kãngue rasypa ha che pyta ryrýi. Upéicha ramo jepe, pyʼa guapýpe ahaʼarõ upe ára Tupã ohundi haguã umi ore rehe opyrũsévape.   Ndaipotýirõ jepe ígo máta, ndahiʼairõ jepe parral ha olívo, nomeʼẽi ramo kokue hiʼa, ha omanomba ovecha kuéra, ha ndaipóri mymba korápe,   péicharõ jepe, vyʼágui che renyhẽta Ñandejára che renohẽ haguére jejopy vaígui. Chupe amombaʼe guasúta,   Ñandejára che mombarete ha guasúicha che moʼakuã. Yvate che reraha, upépe aiko haguã kyhyjeʼỹme. Áño mokõiha oguapy haguépe oisãmbyhy mburuvicha guasu Darío, ára peteĩ mes 6hápe, Tupã oñeʼẽ, maranduhára  Ageo rupi, Judá sãmbyhyhára Zorobabélpe, Salatiel raʼy; ha paʼi guasu Josuépe, Josadac raʼy.   Iporãpa peiko óga porãme, che tupaógui oiko aja tapere?  Che, opa mbaʼe Jára che puʼakapáva, haʼe peẽme pemaʼẽ porã haguã upe pejapóvare.  Peñemitỹ heta ha pemonoʼõ pokã, pekaru ha na pene ryguãtãi, peyʼu ha pende yuheive, peñemonde ha na pende rete akúi, ha upe ombaʼapóva ndohupytýi mbaʼeve.  Che, opa mbaʼe Jára che puʼakapáva, haʼe peẽme pemaʼẽ porã haguã pe pejapóvare.  Tapeho yvytýpe peru yvyra ha pemopuʼã tupao pyahu. Upépe che avyʼáta ha ajechaukáta che mimbipápe.  Pembaʼapo heta ha pehupyty saʼi. Ha upe pehupytýva che araha sapyʼaitépe. Mbaʼérepa? Ha oĩgui che róga yvýre peẽ pejepyʼapy aja pende róga kuérarente. Che, opa mbaʼe Jára che puʼakapáva, upéicha haʼe.  Upévare ndokýi ha pende yvy ndahiʼái.   Che hína pe namongyvéiva pende kokuépe, pende kaʼaguýpe, trigotýpe, parraltýpe. Olivotýpe, pende kogatýpe, yvypórape, mymba ha opaite pene rembiapópe ha upévare ndoikói peẽme mbaʼeve.”   Zorobabel, Josué ha opa Israelgua okyhyje ohendúvo pe Ñandejára heʼíva maranduhára Ageo rupive.  Upérõ Ageo, Ñandejára rembijokuái, oñeʼẽ chupe kuéra hérape ha heʼi: Ñandejára heʼi upéicha: “Che, opa mbaʼe Jára, haʼe peẽme: Aime pene ndive”.   Ára 21 mes 7hápe Ñandejára oñeʼẽ jey maranduhára Hagéope,  ha heʼika Zorobabel, Josué ha opa Israel guápe kóicha:   Ára 24 mes 9hápe áño mokõiha Darío oñepyrũ haguépe oisãmbyhy, Ñandejára oñeʼẽ maranduhára Hagéope,  Ha oporanduka paʼi kuérape koʼã mbaʼe tembiapoukapy rehegua:   Ha Ageo heʼi: “Oĩrõ kuimbaʼe ipotĩʼỹva opokógui teʼõnguére  ha opoko oimeraẽ koʼã mbaʼére, umívarepa ndojái potĩʼỹ?” Paʼi kuéra heʼi ojaha.   Upérõ heʼi Ageo: Opa mbaʼe Jára péicha heʼi: “Upéva ojehu pende apytépe. Opa mbaʼe pejapóva ha peikuaveʼẽva chéve ikyʼa.  Águive pemaʼẽ kóvare: Pemopuʼã mboyve pe tupao,  mbaʼépa ojehu vaekue peẽme? Pehórõ oĩháme 20 trígo ryru, 10 añónte pejuhu ha pehórõ oĩháme kaguy, penohẽsérõ 50 kambuchi, 20 añónte pejuhu.  Che ahundi vaekue amaveʼỹ, tuku ha amandáupe pene rembiapokue, peẽ katu ndapeguátai che rapére. Che, opa mbaʼe Jára, haʼe upéicha  Ko ára 24, mes 9hápe, oñemoĩ che róga pyendarã.  Pemaʼẽ porãke: ‘Águive oĩtama pe trígo. Ndahiʼái gueteri pe parral, ígo, granáda ha olívo. Águive katu che umíva ahovasáta.’”   Pe árape voi Ñandejára heʼika Ageo rupi Judá sãmbyhyha Zorobabélpe: “Amboryrýita yvága ha yvy.  Ahundíta tetã nguéra yvy ári ha aitýta yvýre mburuvicha kuérape,  Moisés rembiapoukapy niko umi mbaʼe porã ou vaerã joguahánte, ha ndahaʼéi pe haʼetéva voi. Upévare, upe tembiapoukapy máramo ndaikatúi omoporã añete umi oñemboja mantévape Tupã renondépe oikuaveʼẽ haguã chupe mymbajuka  jeýnte.  Upe tembiapoukapy ikatu rire añete omopotĩ  chupe kuéra angaipágui, noñeñandu moʼã véima angaipa apoha ramo ha noikuaveʼẽvéi vaerã upe mymbajuka.  Umi mymbajuka ojejapóva jepi áño ohasávo, iporã omomanduʼa haguãnte chupe kuéra iñangaipa kuérare.  Umi tóro ha kavara ruguykue ndaikatúi omboguévo angaipa.   Upévare, Cristo oúvo ko yvy ári heʼi vaekue Tupãme: “Ndereipotái jejuka ha kuaveʼẽmby, remeʼẽ uvei chéve che reterã.   Ndererohorýi mymbahapy  térã kuaveʼẽmby reheja rei haguã angaipa.”   Upérõ haʼe vaekue: “Ápe aime, pe ojeʼeháicha che rehe kuatiápe, ajapo haguã ne rembipota, ha Tupã.”   Tenondete haʼe heʼi, Tupãme nombohoryiha jejuka, mymbajuka ha mymbahapy ojeheja rei haguã angaipa, heʼi ramo jepe tembiapoukapy upéicha ojejapo haguã.  Ha upéi heʼive: “Péina aju ajapóvo ne rembipota.” Heʼise oipeʼaha umi mymbajuka yma guare ha omoĩ hendaguépe peteĩ ipyahúva.  Tupã ñane mboyke vaekue imbaʼerã, Jesucristo ojapo rupi hembipota oikuaveʼẽvo hete voi ojejuka haguã peteĩete jey ha tapia guarãma.   Umi paʼi judío koʼágã peve, ára koʼẽre, umi mymbajuka jeýnte oikuaveʼẽ jey-jey, ndaikatúi ramo jepe umíva ombogue angaipa.   Jesucristo katu oikuaveʼẽ hekove opavave angaipa rehe peteĩete jey ha tapia guarã, ha upéi oguapy Tupã akatúape.  Upépe oĩ hína, Tupã omoĩ peve ipyenda ramo umi chupe ohayhuʼỹva.   Peteĩ oikuaveʼẽme hekove peteĩ jeyete, haʼe omoporã añete tapia guarãma umi Tupãme guarã oñemboyke vaekuépe.  Ha Espíritu Santo omoañete ñandéve upéva heʼívo:   “Ñeʼẽ meʼẽ ajapótava umi ára rire hendive kuéra, kóvata hína, heʼi Ñandejára: Amoĩta che rembiapoukapy ipyʼápe kuatiápe guáicha iñapytuʼũme.   Ha na che manduʼa moʼã véima iñangaipa kuérare ha heko añanguére.”   Aipórõ, umi angaipa ojeheja reipámarõ, natekotevẽ véima kuaveʼẽmby angaipáre.   Che pehẽngue kuéra, koʼágã ikatu jaike Tupaópe avave ñande jokoʼỹre, Jesucristo ruguy rehe ae,  jahávo pe tekove rape pyahúre, omondoróvo pe poyvi sãingo Tupao pegua, heʼiséva, hete voi.  Jareko peteĩ paʼi mbaʼe guasúva Tupã rógape.  Upévare, ñañemboja vaerã Tupã rehe pyʼa porã ha jerovia mbaretépe, ipotĩ pyre ñande pyʼa mbaʼe vaígui ha ñande rete ojejohéi pyre y potĩme.   Jaiko mbaretéke, ñane kangyʼỹre, ñehaʼarõ kuaápe omeʼẽva ñandéve ñande jerovia, Tupã ojapo vaerãgui katuete oñeʼẽ meʼẽ vaekue ñandéve.  Jaheka mbaʼéichapa ikatu ñañopytyvõ jajoayhuve haguã ha hetave mbaʼe iporãva jajapo haguã.  Ani ndajajúi ñande atyhápe, oĩháicha ojapóva. Ñañomyakã raku uvei, ha ta upeichave koʼágã hiʼaguĩmava hína Ñandejára ára.   Ñane rembiapo vaínte ramo jaikóvo jajaposégui rei, pe añeteguáva jaikuaa rire, ndaipóri véima ñaikuaveʼẽ vaerã ñane angaipáre.  Pe ñembojovake jakyhyjeha ha pe tata rendy ohundipa vaerã Tupã rayhuʼỹha kuérape mante opyta ñandéve.   Oimérõ iñeʼẽ renduʼỹva Moisés rembiapoukapýpe ha oĩ ramo mokõi térã mbohapy hechahare omombeʼúva, ojejuka ojeporiahurerekoʼỹre.   Napeimoʼãipa peẽ ipohyivéne haguã pe ñenupã ojeruréva umi Tupã Raʼýre opyrũva ha ojahéiva huguýre, ha umi oñeʼẽ vaíva Tupã Espíritu ohayhúva chupe kuéra rehe? Upe tuguy niko hína pe omoañetéva ñeʼẽ meʼẽ  ha upéva rupi haʼe kuéra oñemoboyke Tupãme guarã.  Jaikuaa Ñandejára heʼi hague: “Chéve ija aporombojovakévo. Che ahepymeʼẽta.”  Ha heʼi avei: “Ñandejára ombojovake vaerã hetã guápe.”   Mbaʼe jakyhyjeháko hína pe jaʼa Tupã oikovéva pópe.   Pene manduʼa yma guarére, pejehesape ypy ramo guare, ha peropuʼaka vaekue pyʼa mbaretépe jehasa asy oguerúva peẽme.  Pejejaʼo ha peñenupã vaekue opavave renondépe, ha upéi avei pemoirũ vaekue umi péicha ohasa asy ha oñenupãvape.  Peẽ peporiahurereko vaekue umi yvyrakuápe oĩvape, ha vyʼápe avei peheja ojepeʼa pende hegui perekóva, peikuaávo yvágape perekoha mbaʼe iporãvéva tapia guarãva.  Ani pehejátei ikangy pende hegui pende jerovia, upéva hetápe omyengoviáta peẽme.  Peẽ peikotevẽ pene mbarete jehasa asýpe, pejapo haguã Tupã rembipota, ha oñemeʼẽ peẽme upéicharõ pe haʼe heʼi vaekue omeʼẽtaha peẽme.  Ñandejára Ñeʼẽ niko heʼi: “Pyaʼe, pyaʼetéma oúta pe ou vaerã, ndahiʼare moʼã véima.   Heko jojáva ogueroviávare oikove vaerã, ohórõ hapykuévo katu, ndarohorýi chéne.”   Ha ñande ndahaʼéi umi ohóva hapykuévo rehegua, ñañenupã haguã. Ñande hína umi osẽva jejopy vaígui jajerovia rupi. Jajerovia ramo, jaikuaa porã jahupytyha katuete pe ñahaʼarõva, heʼise, jarovia añete ramo umi mbaʼe jahechaʼỹva.  Ñande ru ypy kuerakuépe Tupã ombojerovia vaekue ojerovia haguére.   Jajerovia rupi jaikuaa Tupã ojapo hague iñeʼẽme opa oĩva,  ha upéicha umi mbaʼe jahecháva, Tupã ojapo vaekue ojehechaʼỹva.   Ojerovia rupi, Abel oikuaveʼẽ Tupãme iporãvéva pe Caín oikuaveʼẽ vaekuégui. Ha upévare Tupã oguereko chupe heko jojáva ramo ha oguerohory ikuaveʼẽmby.  Aipórõ, omanómarõ jepe, Abel akói oñeʼẽ ijerovia rupi.   Ojerovia rupi, Henoc ojereraha vaekue yvágape omanoʼỹre. Avave ndojuhuvéi vaekue, oguerahágui Tupã. Ha Ñandejára Ñeʼẽ heʼi, ojereraha mboyve, Henoc ombohory hague Tupãme.   Ndaikatúi ñambohorývo Tupãme jajeroviaʼỹ ramo. Ñañemboja haguã Tupãre niko jarovia vaerã haʼe oikoveha ha omyengoviaha umi hendápe oguahẽsévape.   Ojerovia rupi, Noé, Tupã omomarandu ramo chupe oiko vaerãha gueteri heta mbaʼe ojehechaʼỹva, iñeʼẽ rendu ha ojapo pe mbayru y pegua omanoʼỹ haguã hogagua kuéra.  Ha upe ijerovia rupi voi, Noé oinupã yvypórape ha Tupã omeʼẽ chupe teko joja ojehupytýva ojejerovia ramo.  Ojerovia rupi, Abraham, ohenóivo chupe Tupã, iñeʼẽ rendu ha osẽ oho haguã pe yvy chupe omeʼẽtavape. Ha osẽ vaekue pe oikohágui oikuaaʼỹre mamópa oho.   Ha ojerovia rupi, oiko mombyrygua ramo pe yvy Tupã oikuaveʼẽ vaekuépe chupe. Oiko umi óga vakapípe, Isaac ha Jacob oiko haguéicha, ohupyty vaekue avei upe Tupã heʼi vaekue omeʼẽtaha.   Ojerovia rupi, Abraham ohaʼarõ vaekue pe táva guasu opa ára guarãva, Tupã omopuʼã vaekue.   Ojerovia rupi avei, ndaikatúi ramo jepe Sara imemby ha Abraham ituja etereíma, oñemeʼẽ chupe mbarete itaʼýra haguã, oguerovia rupi Tupã ojapotaha katuete heʼi haguéicha.   Aipórõ Abraham, hiʼára guahẽ aguĩma ramo jepe, ou hetaiterei itaʼýra, mbyja oĩháicha yvate ha yguasu rembeʼýpe yvykuʼi, ikatuʼỹvaicha ojepapa.   Opa koʼã yvypóra omano ohupytyʼỹre umi mbaʼe Tupã heʼi vaekue omeʼẽtaha. Ha ojerovia rupi, ohecha hikuái mombyry guive ha omomaitei, ojehecha kuaávo haʼe kuéra mombyryguaha ohasáva ko yvy ári.   Ha umi péicha heʼíva, oikuaauka porã oikoha gueteri oheka hikóni hetãrã.  Imanduʼa rire hikuái pe yvy oheja vaekue, ikatúnte vaerã moʼã oho jey hikuái upépe.  Ha haʼe kuéra katu oipota vaekue peteĩ tetã iporãvéva, heʼise, tetã yvága pegua. Upévare Tupã notĩri oiko haguã Itupã nguéra ramo. Oguereko niko chupe kuéra guarã peteĩ táva guasu ombosakoʼíva.   Ojerovia rupi, Abraham, Tupã oipyʼa raʼãvo chupe, ohupi Isaácpe oikuaveʼẽ haguã pe taʼýra peteĩmi.  Tupã omeʼẽ rire ramo jepe chupe iñeʼẽ,  heʼi ramo “Isaac rupi ne ñemoñaréta.”   Abraham niko ohechakuaa Tupã ipuʼakaha omoingove jey haguã omano vaekuépe. Ha upévare Abraham oguereko jey itaʼýrape,  ha upéva opyta mbaʼe rechaukaha ramo.   Ojerovia rupi, Isaac omeʼẽ iñeʼẽ ohovasataha Jacob ha Esaúpe upe rire guarãre.   Ojerovia rupi, Jacob, omanótama ramo hína omeʼẽ iñeʼẽ ohovasataha José raʼy kuéra peteĩ-teĩme, ha omombaʼe guasu Tupãme, ojejokóvo ipokokáre. ,   Ojerovia rupi, José, omanóvo, heʼi vaekue umi Israelgua osẽtaha kurive Egíptogui, ha oheja heʼi mbaʼépa ojejapo vaerã hetekuégui.   Ojerovia rupi, oiko ypývo ko yvy ári Moisés, itúva ha isy omokañy chupe mbohapy mes pukukue.  Ohecha hikuái upe mitã iporãha, ha ndokyhyjéi pe mburuvicha guasúgui omoĩ vaekue ojejukapa haguã mitã michĩ kuérape.   Ha ojerovia rupi, Moisés, okakuaapa riréma, ndoipotái ojeguereko chupe faraón rajy memby ramo.   Oipotave uvei tojerereko asy Tupã retãgua ndive ohasa porã rangue vyʼa sapyʼami oguerúva angaipa reheve.  Tuichave mbaʼe chupe guarã ohasa asy pe Mesías rehe ñembohory, ohasa porã rangue Egipto mbaʼeta reheve. Oguereko iñakãme Tupã omyengoviataha chupe.   Ojerovia rupi, Moisés osẽ Egíptogui,  okyhyjeʼỹre mburuvicha guasu pochýgui. Ha oñemohatã pe ojaposévape ohecha ramo guáicha Tupã ojehechaʼỹvape.  Ojerovia rupi, Moisés ombyarete vaekue Páskua ha ohypyika okẽ nguéra tuguýpe, Tupã remimbou mano reruha opokoʼỹ haguã Israelgua kuéra raʼy ypykuére.   Ojerovia rupi, Israelgua kuéra ohasa vaekue pe Mar Rojo, yvy ikãva ramo guáicha. Ha upéi umi Egiptogua ojaposévo avei upéicha, omanomba yguýpe.   Ojejerovia rupi, hoʼa korapy yvate ombojeréva Jericó, umi Israelgua oguata rire ijerére 7 ára pukukue.   Ha ojerovia rupi, Rahab, pe kuña reko vai, nomanói umi Tupãme iñeʼẽ renduʼỹva ndive.  Haʼe niko pe omoguahẽ vaekue torypápe umi Israelgua pyraguépe.   Mbaʼépa haʼevéta? Mbyky chéve ára añeʼẽ haguã Gedeón rehe,  Barac,  Sansón,  Jefté,  David,  Samuel  ha umi maranduhárare.  Ojerovia rupi omoĩ ipoguýpe heta tetã, oporomboheko joja, ohupyty hikuái pe Tupã omeʼẽ hague iñeʼẽ, omboty umi jaguarete juru,   ombogue vaekue tata rendy ñarõ,  ojehekýi kyse puku rãimbégui. Ikangy ramo jepe imbarete jey, ha ikatupyry ñorãirõháme, ha omoĩmba ipoguýpe umi hese kuéra ijaʼeʼỹvape.  Oĩ vaekue kuña omoguahẽ jeýva hogagua omanóva, oikove jey vaekue. Oime vaekue ohejaʼỹva ojepoi chugui kuéra, ha oñeñemboharái hese kuéra omano meve, ha opuʼã jey haguã peteĩ jeikove iporãvévape.   Heta oime vaekue ohasáva ñembohory ha teju ruguái,  ha ñeñapytĩ ha yvyrakua avei.   Heta ambue katu ojejuka itápe,  oñembovo mbyte rupi térã ojejuka kyse pukúpe.  Oime ápe ha pépe oiko vaekue, oñemonde ovecha ha kavara pirekuépente: imboriahu, ojejopy ha ojeguereko asy.  Koʼã kuimbaʼe, ko yvy ári jepe ndaijái vaekue chupe kuéra oiko. Oiko katu vaekue hikuái ápe ha pépe, oikuaaʼỹre mamópa ohóta, umi yvy ojeikoʼỹháre, umi yvytýre ha umi itakua rupi.   Ha upéicharõ jepe, mavavéva ndohupytýi vaekue umi mbaʼe Tupã heʼi vaekue omeʼẽtaha, tuicha ramo jepe pe ijerovia kuéra.  Tupã niko oguereko ipyʼápe ñandéve guarã peteĩ mbaʼe iporãvéva, ani haguã ñande rehe oñemomarangatu avei kuéra. Upévare, ñande jarekógui heta yvypórape ñande jerére, ohechauka vaekue ojeroviaha, jaheja ijyképe opa mbaʼe ñande jokóva ha angaipa ñanemo apañuáiva, ha jaipykúi pyʼa mbaretépe tape jarekóva ñane renonderãme.  Ñamaʼẽna pe Jesús rehe, chugui ou ñandéve pe ñande jerovia ha haʼe pe omoporã añetéva. Jesús ogueropuʼaka vaekue kurusu, otĩʼỹre omanoha upéicha, oikuaa rupi pe jehasa asy rire oguerekotaha vyʼa. Ha koʼágã oguapy hína Tupã akatúape.   Aipórõ, pejepyʼa mongetami Jesús rekovekuére, hetaite mbaʼe vai ohupyty vaekue umi angaipa apohágui. Upévare, ani pene kaneʼõ ha pende pyʼa kangy.  Peẽ niko neʼĩra gueteri peguahẽ mano meve peñorãirõhápe angaipa ndive,  ha pende resaráima Tupã oñemoñeʼẽ hague peẽme taʼýrape ramo guáicha. Heʼi Ñandejára Ñeʼẽme: “Ani rejahéi, che raʼy, pe Tupã reko mboʼére, ha ani nde pyʼa kangy nde jaʼo haguére.   Tupã niko oheko mboʼe umi ohayhúvape, ha oinupã umi taʼýraicha oguerekóvape.”   Peẽ niko pehasa asy hína pejeheko mboʼe haguã. Tupã pende rereko taʼýra ramo guáicha. Oĩ ngaʼu piko túva oinupãʼỹva itaʼýrape?  Tupã na pende reko mboʼéi ramo, oheko mboʼeháicha taʼýra kuérape, peẽ ndahaʼéi aipórõ taʼýra tee.  Upéi avei, ako ñane mitãrõ, ñande ru ñane reko mboʼemi, ha ñande jajapómi chupe kuéra mbaʼe ramo. Mbaʼére piko aipórõ nañañemoĩ moʼãi ñande ru yvága pegua poguýpe, jaikove añete haguã?  Ñande ru kuéra ñane reko mboʼemi ko yvy ári, ko ñande rekove mbykymíme, iporãveháicha chupe kuéra. Tupã katu, ñane reko mboʼe iporã añete haguã ñandéve, ñane momarangatu haguã haʼéicha.  Añetehápe niko, mbaʼeveichagua ñenupã naiporãi pe jahupyty jave, hasy katu. Ha jaikuaávo mbaʼépa heʼise, ogueru ñandéve pyʼa guapy ha ñane mboheko joja.   Aipórõ taimbarete jey pende po ikaneʼõva ha pene renypyʼã ikangýva,   ha peheka tape ivaiʼỹva, okuera haguã umi ikarẽva ha ani osẽ tapégui.   Peñehaʼã peiko porã pende rapicha kuéra ndive ha peiko imarangatúvaicha. Cháke marangatuʼỹre avave ndaikatúi chéne ohecha Ñandejárape.  Peñehaʼã opavave tohupyty Tupã pytyvõ, ani haguã avavégui oiko ku yvyra rapo iróvaicha,  oporombyai ha oporojukáva.  Aníkena oime ojeitýva teko vaípe ha ojahéiva umi Tupãme oñemboyke vaekuére. Upéva ojapo vaekue Esaú omeʼẽ ramo guare peteĩ ñaʼẽmbe tembiʼúre pe imbaʼerãva, itúva raʼy ypykue ramo.   Ha peẽ peikuaa mbaʼéichapa upe rire, oipotávo ohovasa chupe, itúva heʼi chupe nahániri. Hasẽ heta ramo jepe, naipohã véima.   Peẽ napeñembojái vaekue, umi Israel guáicha, peteĩ mbaʼe ikatúvare ojepoko ha hendy vaekue hína tatáicha, oĩhápe pytũ ha yvytu ratã.  Ha napehendúi avei pe turu pu ha Ñandejára Ñeʼẽ. Umi ohendu vaekue upe ñeʼẽ, ojerure asy vaekue anive haguã oñeʼẽ chupe kuéra,   ndaikatúigui ogueropuʼaka pe tembiapoukapy heʼíva: “Omoĩva ipy pe yvytýpe, ojejuka vaerã itápe térã kyse yvukúpe, tahaʼe jepe tymba raʼe.”   Ha oporomondýi eterei rupi upe ojehecháva, Moisés voi heʼi: “Aryrýi hína kyhyjégui.”   Peẽ katu, upéva rangue, peñemboja yvyty Sión rehe ha pe Tupã oikovéva táva guasúpe, Jerusalén yvágape guápe, ha hetaiterei Tupã remimbou oñembyatyhápe.  Ha avei umi Tupã raʼy aty tenondeguáre, héra kuéra oĩva yvágape. Peñemboja Tupãre, opavavépe mbojovakéva, ha umi yvypóra marangatu espíriture, Tupã omoporã añete vaekuére.  Peñemboja Jesús rendápe, oñeʼẽva ñande rehehápe ñeʼẽ ñomeʼẽ pyahurã ha pe tuguy ñane mopotĩvare. Upéva niko omeʼẽta ñandéve tuichave mbaʼe Abel ruguykue omeʼẽvagui.   Upévare, pemaʼẽke ani napehenduséi pe ñandéve oñeʼẽvape. Umi oñemboyke vaekue Tupãgui, haʼe omomarandu ramo guare chupe kuéra ko yvy ári, nokañýi vaekue chugui.  Ha ñandéma katu ndaikatúi eteve vaerã ñakañy, ñameʼẽ ramo ñande atukupe pe yvága guive ñane momarandúvape.  Umíva umi árape, Ñandejára Ñeʼẽ omboryrýi vaekue ko yvy, koʼágã katu heʼi: “Peteĩve jey amboryrýita, ndahaʼéi yvy añónte, yvága katu avei.”   Ojeʼévo “peteĩve jey”, ojekuaa ojepeʼataha opa mbaʼe ojejapo vaekue, opyta haguã umi ikatuʼỹva omýi.  Tupã sãmbyhy oñemeʼẽva ñandéve ndaikatúi oñemomýivo. Ñameʼẽke ñande aguije upévare, ha ñamombaʼe guasu Tupãme, ñesũháme ha ñemboʼe asýpe, chupe omboryháicha.  Ñane Tupã niko, tata opa mbaʼe ombokusuguéva. Pejoayhu tapia kena oñopehẽnguéicha.  Aníke pende resarái pende rory vaerãha umi pende rógape oguahẽva ndive. Upéicha oime vaekue, oikuaaʼỹre, omoguahẽva vaekue Tupã remimboúpe.   Pene manduʼakena umi yvyrakuápe ojejopývare, peime ramo guáicha peẽ avei hendive kuéra. Pene manduʼa umi oñembohasa asy vaekuére, peẽ avei ikatu pehasa upévare.   Opavave tomombaʼe ñemenda, ha ani omyakãratĩ hembirekópe. Tupã ombojovake vaerã umi heko kyʼávape ha umi oporomyakã ratĩvape.   Ani pehayhu viru.  Pevyʼa perekóvare. Tupã niko heʼi vaekue: “Arakaʼeve ndoroheja rei vaerãi.”   Aipórõ ikatu jaʼe jeroviápe: “Ñandejára che pytyvõhára, ndakyhyjéi chéne. Mbaʼe piko ojapóta che rehe yvypóra?”   Pene manduʼáke umi Jesús iglésia sãmbyhyháre, ha umi omoguahẽ vaekue peẽme Tupã marandu. Pejepyʼa mongetamína hekove kuéra kuére ha peñehaʼã peiko haʼe kuéra oiko haguéicha.   Jesucristo niko heko peteĩnte: kuehe, ko ára ha pe tapia guarã.  Ani peñemyakã raku tekomboʼe iñambuévare ha ojekuaaʼỹva mbaʼépa. Iporãve ñamombarete ñande pyʼa Tupã mborayhúpe, jaiko rangue jajapo tembiapoukapy tembiʼu rehegua. Umi mbaʼe umíva arakaʼeve naiporãi vaekue avavépe.  Ñande jareko peteĩ altar, ha upépe ndaijái okaru haguã umi paʼi yma guare.  Pe paʼi guasu niko ogueraha tymba ruguy kuaveʼẽmby ramo tupaópe angaipáre, ha umíva umi tymba retekue katu ojehapy okápe.   Upéicha avei, Jesús omano táva rokápe, omboyke haguã Tupãme guarã opavavépe huguy rupi.  Jaha, aipórõ, Jesús ndive okápe, ha jahasa avei pe ñemotĩ haʼe ohasa vaekue.  Ko yvy ári niko ndajarekói peteĩ táva guasu opytáva tapia guarã, jaha niko peteĩ táva guasu upe rire guarã rekávo.  Upévare ñamombaʼe guasu tapia vaerã Tupãme Jesucristo rupi. Ko ñemombaʼe guasu kóva hína pe jehasa asy ñaikuaveʼẽ vaerã. Jarohory jey-jey chupe!   Ani pende resarái pejapo haguã iporãva ha pembojaʼo haguã pende rapichápe opa perekóva. Koʼã mbaʼe hína pe Tupã oguerohorýva.   Pene ñeʼẽ rendúke umi Jesús iglésia sãmbyhyhárape ha peñemoĩ ipoguýpe kuéra. Haʼe kuéra niko oñangareko pende rehe kaneʼõʼỹre, oikuaágui omombeʼu vaerãha Tupãme opa ojapo vaekue. Peñehaʼã taivevýi chupe kuéra hembiapo, ani ipohýi. Peichaʼỹrõ, naiporãi chéne peẽme.   Peñemboʼe ore rehe. Roikuaa porã niko ore pyʼapy na ore myangekoiriha, hiʼãgui oréve roiko porã opa mbaʼépe.  Rojerure peẽme tenondete peñemboʼemi ore rehe, Tupã oheja haguã chéve pyaʼete aime jey pene ndive.   Tupã, pyʼa guapy meʼẽha, omoingove jey vaekue Ñandejára Jesúspe, pe Ovecha Rerekua Guasu,  huguýpe omoañete vaekue ñeʼẽ meʼẽ opaveʼỹva,   ta pene momarangatu ha ta pene mbopyʼa porã opa mbaʼépe, pejapo kuaa haguã hembipota. Haʼe tojapo ñande hegui oipotaháicha Jesucristo rupi. Toñemombaʼe guasu Cristo opa ára. Amén.   Che pehẽngue kuéra, ajerure peẽme pehendu haguã pyʼa porãme koʼã mbaʼe mbykymi haʼéva peẽme che kuatiápe.  Peikuaami ñane pehẽngue Timotéogui ojepoíma hague. Oguahẽ pyaʼe ramo, araháta che ndive ágã ahávo pohecha.  Pemomaitei umi pende aty sãmbyhyhárape ha opa umi Tupã mbaʼévape. Italiagua kuéra oguerahauka peẽme maitei.  Tupã tohekuavo ipytyvõ pende ári. Ymaite Tupã oñeʼẽ vaekue ñande ru ypy kuerakuépe heta jey ha heta hendáicha, umi maranduhára rupi.  Koʼágã katu, koʼã ipahavevogua árape, oñeʼẽ ñandéve Taʼýra rupi. Haʼe rupi niko ojapo vaekue opa mbaʼe ha oheja chupe imbaʼerã.  Haʼe niko Tupã reko mimbipa, Tupã haʼehaichaite voi, ha pe omoĩmbáva hendápe opa mbaʼe iñeʼẽ puʼakapa rupi.  Ñane mopotĩ rire ñane rembiapo vaikuetágui, oguapy yvágape Tupã guapyha akatúape.  Mbaʼe guasueteve umi Tupã remimboúgui, haʼe ohupytýgui Tupãgui téra mbaʼe guasuvéva pe haʼe kuéra oguerekóvagui.   Tupã niko ndeʼíri avave hemimboúre: “Nde haʼe che Raʼy, che romoñemoña ko árape.” Ha ndeʼíri avei avave hemimboúpe: “Che itúvata ha haʼe che raʼýta.”   Ambue hendápe katu, ohechaukávo Taʼýra peteĩetépe heʼi: “Opa Tupã remimbou tomombaʼe guasu chupe.”   Umi hemimboúre katu Tupã heʼi: “Hemimbou kuéra ojapo yvytúicha, ha hembiguái kuérape tatáicha.”   Taʼýra rehe katu heʼi: “Tupã, ne sãmbyhy ndopái, ha nde reisãmbyhy teko jojápe.   Rehayhu iporãva ha ivaívare na nde aʼéi, upévare nde poravo Tupã, ne Tupã, ha vyʼágui ne myenyhẽve ne irũ nguéragui.”   Heʼi avei chupe: “Ñandejára, nde rejapo vaekue ko yvy iñepyrũha guive, ha nde voi rejapo pe yvága.   Opa umíva opa vaerã, nde katu repytáne opa ára. Opa mbaʼe opa rei vaerã opa reiháicha ao,   rembyapakua vaerã ao oñembyapakuaháicha, rembojopyru vaerã ao oñembojopyruháicha. Nde katu, ndénte vaerã, nde rekove ndopa moʼãi.”   Arakaʼeve Tupã ndeʼíri vaekue hemimbou kuérape: “Eguapy che akatúape, tamoĩ ne pyenda ramo umi nde rayhuʼỹva.”   Opa umi Tupã remimbou niko espíritu ombaʼapóva Tupãme guarã, oñemboúva oipytyvõ haguã umi ohupytýtavape Tupãgui ñepysyrõ. Opa koʼã mbaʼére jajapysakave vaerã oñemombeʼu vaekuére ñandéve, japiaʼỹ haguã tapégui.  Teko mboʼe yma omeʼẽ vaekue Tupã hemimbou kuéra rupi, umíva teko mboʼe añete imbaretéva, ha umi hembiapo vai ha naiñeʼẽ rendúi vaekue, umíva oñenupã hekópe.  Mbaʼéicha piko, aipórõ, nañañenupã moʼãi ñande, ndajajepyʼapýi ramo ñañepysyrõ haguãre, ko tuichaite mbaʼéva upéva. Ñandejára voi niko oñemotenonde vaekue omombeʼu haguã ñandéve. Ha upéi upéva, omoañete porãve ñande apytépe umi ohendu vaekue koʼã ñeʼẽ.  Upéi avei, Tupã omoañeteve vaekue mbaʼe rechauka ha mbaʼe hechapyrãva reheve, ha Espíritu Santo omeʼẽ vaekue ñandéve heta hendáicha, ha haʼe oipotaháicha.   Tupã nomoĩri vaekue hemimbou kuéra poguýpe pe ñande reko tenonderãvévo guarã, ñañeʼẽha hína.  Upéva rangue, Ñandejára Ñeʼẽme oime peteĩ hendápe heʼiha: “Máva piko yvypóra ne manduʼa haguã hese? Máva piko yvypóra rejepyʼapy haguã hese?   Sapyʼami remomichĩve vaekue ne remimbou kuéragui, upéi rehupi yvate ha remombaʼe guasu.   Opa mbaʼe remoĩ ipyguýpe.” Ha upéicha, omoĩvo Tupã opa mbaʼe ipyguýpe, ndohejái mbaʼeve oñapytĩʼỹre ijehe. Ndajahechái jepe upeichaha.  Ha jahecha mbaʼéichapa Jesús, Tupã omomichĩmive vaekue sapyʼami hemimbou kuéragui, yvate ohupi ha omombaʼe guasu chupe, pe omano haguéicha omano rupi. Tupã, ohechaukávo imborayhu ñande rehe, oheja omano ñande rehehápe.   Opa mbaʼe oĩ Tupãme guarã ha Tupã ojapógui, oipotáva opa taʼýra oike heko mimbipápe. Upévare Tupã, Jesucristo ohasa asy rupi, ojapo vaerã vaekue chugui peteĩ ivaiʼỹva mbaʼevépe, oporopysyrõva.  Opavave niko peteĩnte itúva, umi imarangatúva ha pe oporomomarangatúva. Upévare, Tupã Raʼy notĩri heʼi haguã hese kuéra ipehẽngueha.  Heʼiháicha Ñandejára Ñeʼẽme: “Nde rehe che manduʼáne che pehẽngue kuérape, ha rogueropurahéine umi aty guasuha rupi.”   Heʼi avei: “Haʼe che jeroviaha.” Ha heʼi jey: “Ápe aime che raʼy kuéra ndive, Tupã omeʼẽ vaekue chéve.”   Taʼýra kuéra haʼeháicha peteĩ toʼo ha peteĩ tuguýgui guare, upéicha avei Jesús oiko vaekue yvypóraicha, hoʼo ha huguy reheve, imano rupi ipuʼaka haguã Aña, ikatúva oporojukáre.   Ha péicha oipysyrõ opa umi oiko vaekue kyhyje poguýpe oikove aja pukukue.  Añetehápe niko haʼe ndoúi vaekue oipytyvõvo umi Tupã remimboúpe, haʼe ou oipytyvõ haguã Abraham ñemoñarépe.  Upévare, oiko vaerã vaekue ipehẽngue kuéraicha opa mbaʼépe, oiko haguã chugui peteĩ Paʼi Guasu heko jeroviaháva ha oporoporiahurereko kuaáva, ombaʼapóva Tupãme guarã, ha ojeheja rei haguã yvypórape iñangaipa.  Ha haʼe voi ohasa asy ha ojepyʼa raʼã rupi, koʼágã ikatu oipytyvõ umi ojepyʼa raʼãvape avei. Upévare, che pehẽngue kuéra, Tupã mbaʼéva, ha pene renói vaekue imbaʼerã, pemaʼẽ porã Jesucrístore, apóstol ha Paʼi Guasu ñande jerovia rehegua.  Jesús ndojeíri vaekue Tupã reroviágui omoĩva chupe hembiaporã, Moisés avei ndojeíri haguéicha hembiaporãgui, Tupã reroviaha kuéra apytépe.   Jesúspe katu oñemombaʼe guasuve Moisésgui, oñemombaʼe guasuveháicha óga apohare, pe ógagui.  Opa óga oime ijapohare, Tupã katu opa mbaʼe apohare.  Ha upéicha Moisés, tembiguái hekópe, ndojeíri vaekue Tupã reroviaha apytégui, ha ohenduka opa mbaʼe Tupã heʼítava upéi.  Cristo katu, Tupã Raʼy ramo, ndojeíri Tupãgui, omyakãvo ko heroviaha aty, ñandéva hína. Ha upévata ñaime hatã ramo ñande jeroviápe ha ñahaʼarõ kuaa ramo.   Upévare, heʼiháicha Espíritu Santo pe Ñandejára Ñeʼẽme: “Koʼágã pehendúrõ Tupã heʼíva,   ani pemohatã pende pyʼa, umi opuʼã vaekuéicha, ha oipyʼa raʼã Tupãme yvy ojeikoʼỹháme.   Upépe che pyʼa raʼã umi pende ru ypy kuerakue, ohecha rire ramo jepe hikuái umi che rembiapokue 40 áño pukukue.   Upévare che pochy hendive kuéra ha haʼe: ‘Ojejavy tapia ipyʼápe kuéra ha ndoikuaaséi che rape.’   Upévare pochyhápe ameʼẽ vaekue che ñeʼẽ ndoike moʼãiha hikuái opytuʼu haguãme.”   Che pehẽngue kuéra, peñangareko ani haguã pende pyʼa ñaña, ha pende reko jeroviaʼỹgui pejei Tupã oikovévagui.  Upéva rangue, opa ára peñomokyreʼỹ ani haguã angaipa peñembotavy japu oiporúva rupive.  Ñande ñaiméne Cristo ndive, ñane mbaretérõ ipaha peve, ñande jerovia jareko vaekuépe iñepyrũha guive.   Upévare Ñandejára Ñeʼẽ heʼi: “Koʼágã pehendu ramo Tupã heʼíva, ani pende pyʼa hatã umi opuʼã vaekuéicha.”   Ha máva piko hína umi opuʼã vaekue Tupã rehe ohendu rire iñeʼẽ? Umi oguenohẽ vaekue Moisés Egíptogui.  Ha máva ndive piko Tupã ipochy rakaʼe 40 áño pukukue? Umi iñangaipa vaekue ndive, hoʼa vaekue omano yvy ojeikoʼỹha rupi.  Ha máva rehépa Tupã oñeʼẽ meʼẽ ndoikéi chéne haguã haʼe opytuʼuhápe? Umi iñeʼẽ renduʼỹ vaekuére.   Ha upéicha, jahecha ndaikatúi hague oike, ndogueroviái haguére. Upévare, jareko aja gueteri pe ñeʼẽ meʼẽ jaike haguã upe Tupã omeʼẽhape pytuʼu, ñañangareko vaerã ani oime oikeʼỹva.  Ñande niko ñahendu avei upe marandu porã, haʼe kuéra ohendu haguéicha. Ha chupe kuéra mbaʼevépe naiporãi vaekue ohendu, ndojoajúi rupi ijeroviápe umi iñeʼẽ rendu vaekue ndive.  Ñande jajerovia vaekue katu jaike upe pytuʼúpe, Tupã heʼi hague: “Upévare añeʼẽ meʼẽ che pochyhápe, ndoikéi chéne haguã pe pytuʼu ameʼẽháme.” Upéicharõ jepe, Tupã ojapopáma vaekue ojapo vaerã ko yvy ojapo ramo guare.  Oime voi niko hína 7 araháre heʼíva pe Ñandejára Ñeʼẽ: “Tupã opytuʼu opa hembiapógui 7 arahápe.”   Ha ojeʼe jey pe Tupã kuatiápe: “Ndoikéi chéne hikuái che ameʼẽháme pytuʼu.”   Ha tekotevẽ gueteri oime oikéva upe Tupã oporomombytuʼuhápe. Naiñeʼẽ rendúigui niko ndoikéi vaekue umi tenondete ohendu vaekue pe marandu porã.  Upévare, Tupã omoĩ jey peteĩ ára, peteĩ “ára” ipyahúva, ha upéva ojapo oñeʼẽvo ñandéve pe ymaite David heʼi vaekue rupi Ñandejára Ñeʼẽme: “Koʼágã pehendúrõ Tupã heʼíva, ani pende pyʼa hatã.”   Josué omoinge rire umi Israel guápe upe Tupã oporomombytuʼuhápe, haʼe noñeʼẽ véima vaerã moʼã peteĩ ambue árare.   Aipórõ, opyta gueteri umi Tupã reheguávape guarã peteĩ Tupã oporomombytuʼuha ojoguáva pe 7 araha, haʼe opytuʼu hague.  Umi oikéva upe Tupã oporomombytuʼuhápe niko, opytuʼu hembiapógui, Tupã opytuʼu haguéicha.  Ñañehaʼã vaerã, aipórõ, jaike haguã upe Tupã oporomombytuʼuhápe, avave ani haguã hoʼa umi ogueroviaʼỹ vaekue rapykuéri.   Ñandejára Ñeʼẽ niko oikove ha ipuʼaka. Hãimbeve kyse puku hãimbe jováivagui,  ha ojasuru ñande pyʼa ha ñande espíritu ipypukuvehápe, ñande pyʼapy okañyvehápe, ha oipyguara ñane remiandu ha ñande pyʼa pota.  Ndaipóri okañýva Tupãgui, opa mbaʼe hesakã chupe, ha ohechapa ñane rembiapo.  Jesús, Tupã Raʼy, hína ñande Paʼi Guasu oike vaekue yvágape. Upévare akói ñane mbarete vaerã ñande jeroviápe.   Jesús, ñande Paʼi Guasu, ikatu ñande poriahurereko ñane kangyhápe, haʼe voi niko ojepyʼa raʼã vaekue ñandéicha. Haʼe ndo guerekóinte mbaʼeveichagua angaipa.  Ñañemboja, aipórõ, jerovia reheve Tupã ñande rayhuetéva guapyhápe, haʼe ñande poriahurereko haguã ha ipyʼa porãgui ha ñane pytyvõ haguã ñaikotevẽ jave. Oimeraẽva paʼi guasu ojeporavo yvypóra apytégui, ha oñemoĩ ombaʼapo haguã yvypóra rehehápe Tupã renondépe, omoguahẽ haguã kuaveʼẽmby ha mymbajuka yvypóra angaipáre.  Ha pe paʼi ikangýgui avei oimeraẽva yvypóraicha, ikatu oiporiahurereko umi oikuaaʼỹgui iñangaipáva ha heko porãʼỹvape.  Ha upe haʼe ikangýgui voi oikuaveʼẽ vaerã mymbajuka iñangaipáre, ha yvypóra kuéra angaipa rehe avei.   Avave ndaikatúi oñemoĩvo haʼe voi paʼi guasúrõ. Tupã hína pe ombojeroviáva chupe upe mbaʼépe, ojapo haguéicha Aarón rehe.   Upéicha avei, Cristo noñemoĩri vaekue haʼe voi Paʼi Guasu ramo. Tupã hína pe omoĩ vaekue chupe. Heʼi voi niko chupe: ““Nde haʼe che raʼy. Che romoñemoña ko árape.”   Ha heʼi avei chupe Ñandejára Ñeʼẽme “Nde haʼe paʼi opa ára guarã Melquisedec chagua.”   Jesucristo, oĩ aja ko yvy ári, tesay ha heta jerure asýpe oñemboʼe vaekue Tupãme, ipuʼakáva oipeʼa haguã chupe manógui.  Ha iñeʼẽ rendúgui Tupã ohendu chupe.  Aipórõ, Cristo, Tupã Raʼy ramo jepe, jehasa asýpe oikuaa mbaʼépa heʼise ñeʼẽ rendu.   Ha upéicha rupi heko porã añetémarõ, oiko chugui opa ára guarã pysyrõhára iñeʼẽ rendúva guivépe.  Ha Tupã omoĩ chupe Paʼi Guasu ramo, Melquisedec chagua.   Heta oime jaʼe vaerã koʼã mbaʼére, hasýnte ñamyesakã porã haguã peẽme, pene mbeguégui peikuaa haguã.  Hetaite ára rire, peẽ mboʼehárama vaerã moʼã. Upéva rangue, peikotevẽ oñemyesakã porã jey peẽme koʼã mbaʼe Tupã rehegua asyʼỹvéva. Pene kangyete jey, ha tembiʼu, peʼu vaerã kamby.  Ha umi oñemongarukáva kambýre, mitã kambúicha, ndaikatúi ohechakuaa hekopeguáva.   Tembiʼu niko okakuaapávape guarã, umi ombaʼe recha kuaáva hekópe, ojepokuaámagui ohecha mbaʼépa iporã ha mbaʼépa ivai. Aipórõ, jaha jahave vaerã jakakuaapa peve. Ha jaheja jahávo ñande yképe, umi Cristo rehegua jaikuaa vaekue iñepyrũrã. Ani jajevy umi iñepyrũmbýpe jaikuaa vaekuépe, ku jajerovia ypy ramo guare Cristo rehe ha jaheja umi tembiapo ñande reraháva manóme,  umi mbaʼe jaikuaa vaekue ñemongarai rehegua, ñamoĩ ñande po umi ogueroviávare, omanóva jeikove jey ha ñembojovake tapia guarãva rehegua.  Ha upéicha jajapóne Tupã oipotárõ.   Umi ojehesapeʼáma vaekue ha umi oñandúma vaekue Tupã remimeʼẽngue ha ohupyty vaekue imbaʼerãva Espíritu Sántogui,  ha ohendúma vaekue Tupã marandu porãite ha ára pyahu oútava puʼaka,  umíva hoʼa jeýrõ, ndaikatu véima oñemopeteĩ Tupã ndive. Haʼe kuéra voi niko ohupi jeýma hína kurusúre Tupã Raʼýpe, ha oheja oñeñembohory hese.  Haʼete ku yvy hoyʼúva ku ama guasuete hoʼa ramo hiʼári. Kóga osẽ porã ramo, umi ipype ombaʼapóvape guarã, Tupã ohovasa chupe kuéra.  Osẽ ramo ipype ñuatĩ ha ñana vai katu, naiporãi mbaʼeverã. Tupã ojahéi hese,  ha ipahávo ojehapy.   Ha péicha ñañeʼẽrõ jepe, che pehẽngue kuéra ahayhúva, jaikuaa porã peẽ pejejuhuha tape porãme, peẽ peñepysyrõma.  Tupã niko heko joja hína ha ndahesarái moʼãi umi pejapo vaekuégui ha mborayhu pehechauka vaekue chupe peipytyvõvo umi imbaʼévape, pejapoháicha gueteri peikóvo.  Ha hiʼãnte peteĩ-teĩ akói pehechauka pehóvo ipahaite peve upe akã raku upéva, oikopaite haguã opa pehaʼarõva.  Ndoroipotái peñemoateʼỹ, tapeiko uvei oiko haguéicha umi ojerovia ha ohaʼarõ kuaa rupi ohupytýva pe Tupã heʼi vaekue omeʼẽtaha.   Tupã omeʼẽ ramo guare iñeʼẽ Abrahámpe, oñeʼẽ meʼẽ vaekue ijehe voi, ndaipórigui ambue mbaʼe guasuvéva chugui.  Ha heʼi: “Heʼẽ, che heta rohovasáne ha ambohetáne ne ñemoñare.”   Abraham ohaʼarõ kuaa vaekue ha ohupyty pe Tupã oñeʼẽ meʼẽ hague chupe.  Yvypóra oñeʼẽ meʼẽrõ, omeʼẽ iñeʼẽ peteĩ chugui mbaʼe guasuvévare. Ha oimérõ oñeʼẽ meʼẽva, ndaipóri véima jaʼe vaerã.  Ha néi, Tupã ohechaukase vaekue umi ohupytývape upe haʼe heʼi vaekue omeʼẽtaha, pe heʼi haguéicha ojapotaha, ha nopyrũ moʼãiha iñeʼẽ meʼẽnguére. Upévare, omombarete upe mbaʼe oikuaveʼẽ vaekue iñeʼẽ meʼẽme.  Mokõi mbaʼe oĩ ikatuʼỹva oñemoambue ha Tupã ijapu kuaaʼỹha: mbaʼe kuaveʼẽ ha ñeʼẽ meʼẽ. Koʼãva ñane mokyreʼỹ mbarete ñande jaikóvape jaheka Tupã pytyvõ ha jajerovia vaekue pe mbaʼe ñahaʼarõva rehe haʼe voi omeʼẽ vaekue ñandéve.  Upe mbaʼe ñahaʼarõva niko imbarete, ku tyʼãi guasu várko jokoháicha. Pe mbaʼe ñahaʼarõva ohasáma yvága rokẽ mboypýri.   Upépe Jesús oike ojapo haguã tape ñandéve guarã, Paʼi Guasu ramo, Melquisedec chagua. Ko Melquisedec niko mburuvicha guasu vaekue Salémpe ha Tupã Yvatetegua paʼi. Abraham ou jey ramo guare hína ñorãirõhágui, ohundipa rire umi mburuvicha guasúpe, Melquisedec osẽ vaekue huguãitĩvo ha ohovasa chupe.  Upérõ Abraham omeʼẽ chupe 10gui peteĩ opa mbaʼe oipeʼa vaekuégui ñorãirõháme.  Tenondete tekotevẽ jaikuaa Melquisedec heʼiseha “Mburuvicha guasu heko jojáva”, ha ojekuaa avei Salem ruvicha guasúrõ, heʼiséva “pyʼa guapy ruvicha guasu”.  Ndojekuaái mbaʼeve itúva, isy ha ijypy kuerakuégui. Noñemombeʼúi avei arakaʼépa oiko ypy ko yvy ári ha arakaʼépa omano. Ha upéicha, Tupã Raʼýicha avei haʼe vaekue paʼi tapia guarã.   Pehecha aipórõ mbaʼéichapa tuicha mbaʼe rakaʼe pe Melquisedec, ñande ypykue Abraham jepe omeʼẽ chupe peteĩ 10gui, opa oipeʼa vaekuégui ñorãirõháme mburuvicha guasu kuéragui.  Moisés rembiapoukapy heʼiháicha, paʼi kuéra Leví ñemoñaréva ikatu ojerure imbaʼerã 10gui peteĩ opa mbaʼe ojererekóvagui,  jepevémo raʼe hogagua ha Abraham ñemoñare haʼe kuéraicha avei.  Ha Melquisedec, ndahaʼéi ramo jepe Leví ñemoñare ojapyhy Abrahámgui, pe ohupyty vaekue Tupã ñeʼẽ meʼẽ, 10gui peteĩ. Upéicha Melquisedec ohovasa Abrahámpe.  Ha avave ndaikatúi heʼívo oporohovasáva na mbaʼe guasuveiha pe ojehovasávagui.  Koʼápe, ko ñande rekovépe, umi oipeʼáva 10gui peteĩ imbaʼerã, yvypóra omano vaerãva, ha Ñandejára Ñeʼẽ katu imanduʼa Melquisedec rehe, oikove ramo guáicha gueteri.  Ha ikatu ojeʼe, umi paʼi Leví ñemoñaréva, ha koʼágã oipeʼáva imbaʼerã 10gui peteĩ, ohepymeʼẽ hague avei Melquisedécpe Abraham rupive.  Jaʼétarõ hekópe nunga niko, ako Melquisedec osẽrõ guare Abraham ruguãtĩvo, haʼe ogueraháma vaekue voi hetepýpe umi iñemoñare neʼĩrava gueteri oiko ko yvy ári.   Israelgua maymáva oikuaa tembiapoukapy osẽ hague Leví rehegua paʼi rekógui. Jahechami, umi paʼi umíva ikatu rire omoĩ porã yvypórape, natekotevẽi vaerã moʼã ambue paʼíre, ndahaʼéiva Aarón reheguáva, Melquisedec chagua katu.  Oñemoambue ramo paʼi reko, oñemoambue vaerã avei tembiapoukapy.  Ha Jesús, omombeʼuháicha Ñandejára Ñeʼẽ, ndahaʼéi vaekue Leví ñemoñare aty rehegua. Ha umíva apytégui nosẽi vaekue mbaʼeveichagua paʼi.  Ojekuaa porã voi niko, Ñandejára Jesús osẽ hague Judá ñemoñare atýgui, ha Moisés ndeʼíri vaekue mbaʼeve oñeʼẽ ramo guare paʼi rekóre.   Ha kóva hesakã porãve, pe paʼi pyahu oúva Melquisedec chagua ramo,  ndahaʼéi vaekue paʼi, jaháta ramo tembiapoukapýre yvypóra rembiapo kuénteva. Melquisedec paʼi vaekue pe tekove opaʼỹva puʼaka rupi.  Tupã heʼi vaekue hese kóicha: “Nde haʼe paʼi tapia guarã, Melquisedec chagua.”   Ha upéicha, pe tembiapoukapy yma guare opa, ikangy ha oĩ rei.  Moisés rembiapoukapy nomoporã añetéi mbaʼeve, ha hendaguépe jareko peteĩ mbaʼe porãve ñahaʼarõva, ñane moʼãguĩva Tupãgui.   Ha Tupã omoañete upéva iñeʼẽ omeʼẽ vaekuépe. Umi ambue paʼi oñemoĩ vaekue mbaʼeveichagua ñeʼẽ meʼẽʼỹre,  Ñandejára Jesús rehe katu oĩ vaekue ñeʼẽ meʼẽ. Ñandejára Ñeʼẽ voi heʼi hese: “Ñandejára omeʼẽ iñeʼẽ ha nopyrũ moʼãi hese: ‘Nde haʼe paʼi tapia guarã.’”   Upéicha rupi, Jesús hína pe omoañetéva Tupã ñeʼẽ meʼẽ iporãvéva pe ijypykuépe guarégui.  Umi ambue paʼi heta vaekue, omanógui ohóvo hikuái, hekovia mante vaerã jepi.  Jesús katu nomanói, upévare pe hembiapo paʼi ramogua natekotevẽi ohasa ambuépe.  Upévare Jesús ikatu oipysyrõ opa ára guarãma umi oñemoaguĩvape Tupãgui, oikove tapia rupi oñemboʼe haguã Tupãme hese kuéra.   Aipórõ, Jesús hína pe Paʼi Guasu ñaikotevẽva. Haʼe niko imarangatu, ndaheko añái ha imarãʼỹva, mombyry tembiapo vaívagui ha oñemoĩ chupe yvateve yvágagui.  Haʼe ndahaʼéi umi ambue Paʼi Guasúicha, ombaʼe juka vaerãva ha ára koʼẽre oikuaveʼẽ vaerã hína iñangaipáre voi, ha upéi opavave angaipáre.  Jesús oñekuaveʼẽ haʼete voi, peteĩ jevýnte ha tapia guarãma.  Moisés rembiapoukapy niko omoĩ Paʼi Guasu ramo yvypóra iporãmbaʼỹvape. Ha Tupã ñeʼẽ meʼẽngue katu, oñemeʼẽ vaekue tembiapoukapy rire, omoĩ Paʼi Guasu ramo Taʼýrape, iporã añetéva opa ára guarã. Pe mbaʼe guasuvéva opa jaʼéva apytépe niko, jarekoha peteĩ Paʼi Guasu ijojahaʼỹva, oĩva yvágape Tupã guapyha akatúape.   Ha ombaʼapo paʼi ramo Tupã rekohaitépe, omopuʼã vaekue Tupã Ñandejára, ha ndahaʼéi yvypóra.   Paʼi Guasu kuéra oñemoĩ ogueraha haguã kuaveʼẽmby ha mymbajuka, ha upévare tekotevẽ Jesucristo oguereko avei oikuaveʼẽ vaerã.  Haʼe oĩ rire ramo ko yvy ári, ndahaʼéi vaerã moʼã paʼi. Koʼápe niko oĩma voi paʼi ogueraháva kuaveʼẽmby Moisés rembiapoukapy heʼiháicha.  Umíva umi paʼi ojapóva niko taʼãngánte umi mbaʼe yvága pegua rovái. Ha jaikuaa umíva taʼãnganteha, ñane manduʼágui Moisés ojapóta ramo guare Jotopa Róga, Tupã heʼi hague chupe: “Emaʼẽ porã, ha ejapo opa mbaʼe ahechauka haguéicha ndéve yvytýpe.”   Pe ñande Paʼi Guasu katu, oñemeʼẽ hague peteĩ paʼi reko iporãvéva, oñeʼẽ ñande rehehápe oiko haguã peteĩ ñeʼẽ ñomeʼẽ iporãvéva, oikuaveʼẽva hetave mbaʼe porã.   Ñeʼẽ meʼẽ tenonde guare iporãmbaite rire, natekotevẽi vaerã moʼã peteĩ ipyahúva.  Tupã katu ojuhu yvypórape ndaheko porãmbaiha, ha heʼi: “Ñandejára heʼi: ‘Oúne ára ajapotaha ñeʼẽ ñomeʼẽ ipyahúva Israel ha Judá ndive.   Ko ñeʼẽ ñomeʼẽ ndahaʼe moʼãi pe túva kuéra ypy kuerakue ndive ajapo vaekueichagua, ipógui aipyhy ramo guare anohẽ haguã Egíptogui. Ha haʼe kuéra ndojapóigui ameʼẽ haguéicha chupe kuéra che ñeʼẽ, aheja rei chupe kuéra,’ péicha heʼi Ñandejára.   Ñeʼẽ meʼẽ ajapótava Israel ndive umíva umi ára ohasa rire, kóvata, heʼi Ñandejára: Che rembiapoukapy amoĩta iñapytuʼũme kuéra, ha ahaíta ipyʼáre. Che haʼéta Tupã chupe guarã, ha haʼe kuéra che retãguáta.   Natekotevẽ moʼã véima oñomboʼe oñohetãguáva téra ojohogaguáva Ñandejárape oikuaa haguã. Opavave che kuaáta, michĩvéva guive tuichavéva peve.   Che aheja reíta chupe kuéra heko añangueta, ha na che manduʼa moʼã véima iñangaipakuetáre.”   Tupã oñeʼẽ ramo peteĩ ñeʼẽ meʼẽ ipyahúvare, heʼise oguerekomaha itujáva ramo pe tenonde guare. Ha pe itujávape, saʼíma hembyve opaite haguã. Ha néi, pe ñeʼẽ omeʼẽ tenonde guarépe niko ojeʼe mbaʼéichapa oñemombaʼe guasu vaerã Tupãme, tupao yvy ári guápe.  Upe Tupã ñemombaʼe guasuhápe,  pe tenondegua hérava Jotopa Rógape oĩ umi tataindy renda  ha pe mesa oñemoĩha umi mbuja oñemboykéva Tupãme guarã.   Okẽ mokõiha kupépe oĩ pe hérava Tupã Koty.   Upépe oĩ peteĩ altar óro guigua ojehapy haguã insiénso  ha pe ñeʼẽ ñomeʼẽ karameguã opáguionte ijapéva órogui.  Upe karameguãme oĩ upe maná,  ha oĩ avei Aarón pokoka, hokypa vaekue,  ha umi mokõi itápe ojehai haguépe ñeʼẽ ñomeʼẽ.   Pe karameguã ári oĩ umi Tupã remimbou ovevéva raʼãnga, oikuaaukáva Tupã oĩha upépe, ha ipepópe omoʼãva pe karameguã mbotyha.  Koʼágã rupi natekotevẽi ñañeʼẽve umi mbaʼére.   Ha péicha oĩmbágui opa mbaʼe, umi paʼi oike manterei pe koty tenonde guápe ojapo haguã ojapo vaerã Tupã mombaʼe guasúvo.   Pe koty mokõihápe oike pe paʼi guasu mante, peteĩ jeyete peteĩ áñope. Ha oikévo, ogueraha vaerã tymba ruguykue oikuaveʼẽ haguã ijehe voi ha umi angaipa opavave ojapóva oikuaaʼỹre.   Kóva reheve Espíritu Santo oikuaauka ñandéve, pe koty tenondegua oĩ ramo gueteri, tupao rape neʼĩraha ojepeʼa.  Opa koʼã mbaʼe, mbaʼe rechaukarã koʼágã rupi guarã. Umi mbaʼe kuaveʼẽ ha mymbajuka upépe oñemeʼẽva Tupãme, ndaikatúi omoporã añetévo ipyʼapy, umi péicha omombaʼe guasúvape Tupãme.  Koʼãva niko hiʼupyrã, mbaʼe oñemboyʼúva ha umi mbaʼe ojejapóva ñemopotĩrã,  tembiapoukapy ijapére reiguánteva, ha iporãva Tupã omoambuepa pevénte opa mbaʼe.   Cristo katu oúma ha koʼágã haʼe hína pe Paʼi Guasu opa ára guarãma. Tupao haʼe ombaʼapohápe paʼi ramo tuichave ha iporã añeteve. Ndahaʼéi yvypóra rembiapokue, heʼise, ndahaʼeiha ko yvy arigua.  Cristo oike upe tupaópe, ndahaʼe véima oikuaveʼẽ haguã kavara raʼy ha vaka raʼy ruguykue. Peteĩ jevýnte oike, ha opa ára guarãma, ha upéicha rupi ñane pysyrõ tapia guarãma.  Añete niko pe kavara raʼy ha tóro ruguykue,  ha pe vaka raʼy ojehapýva altar ári tanimbukue, oñeñohẽva umi ipotĩʼỹvare ,  ikatu omboyke Tupãme guarã ha omopotĩ chupe kuéra ijape guio rei.  Ha umi mbaʼe upéicharõ, pe Cristo ruguykue katu piko mbaʼeichaite peve iporãta. Espíritu opa ára guarã oikovéva rupi, Cristo imarãʼỹva oñekuaveʼẽ Tupãme omano haguã. Ha pe huguy omopotĩ ñande pyʼapy umi mbaʼe ñande rerahávagui manóme, ikatu haguã ñambaʼapo Tupã oikovévape guarã.   Upévare, Jesucristo rupi oiko pe ñeʼẽ meʼẽ ipyahúva. Imano reheve niko haʼe ombogue umi angaipa ojejapo vaekue pe ijypykuépe guare ñeʼẽ meʼẽ oime. Ha upévare ae, umi Tupã ohenói vaekue ohupyty umi mbaʼe opaveʼỹva haʼe heʼi vaekue omeʼẽtaha chupe kuéra.  Umi mbaʼe ohejáva oñemeʼẽ haguã ijararãme, ojekuaa porã raẽ vaerã pe hejahare omanoha.  Mbaʼe ojehejáva ndaikatúi oñemeʼẽvo pe hejaha oikove aja, omano rire mante.  Upévare, pe ñeʼẽ meʼẽ ijypykue, ojejapo vaekue avei tuguy ñehẽ reheve.  Moisés oikuaauka vaekue tembiapopukapy opavavépe. Upéi ohupi ovecha rague pytãva ha peteĩ ñana rakã, omyakỹ vaka raʼy ha kavara raʼy ruguýre ombojeheʼa rire ýre, ha ohypýi pe kuatia oĩha tembiapoukapy ha opavavépe avei.  Upérõ heʼi: “Kóva haʼe pe tuguy omoañetéva ñeʼẽ meʼẽ, Tupã heʼi vaekue ojejapo haguã peẽme guarã.”   Moisés ohypýi avei tuguýpe pe Tupao ha opa mbaʼe ojeporúva Tupã ñemombaʼe guasuhápe.   Tembiapoukapy heʼiháicha, haimete opa mbaʼe oñemopotĩ  kuaa tuguýpe. Angaipa katu ndaikatúi ojeheja reívo, noñehẽi ramo tuguy.   Ha péicha tekotevẽ vaekue oñemopotĩ umi taʼãngánteva yvága pegua rovái. Ha umi mbaʼe yvága peguáva voi katu, oikotevẽ mbaʼe kuaveʼẽ iporãvéva umívagui.   Cristo ndoikéi vaekue upe Tupao yvypóra rembiapokuépe, pe yvága pegua joguahántevape. Oike katu yvagaitépe, koʼágã oĩháme Tupã renondépe oñemboʼe ñande rehe.  Ha ndoikéi oñekuaveʼẽ haguã haʼete voi heta jey, ojapoháicha áño ohasávo jepi paʼi guasu oikéva Tupaópe oikuaveʼẽvo tuguy imbaʼeʼỹva.  Upéicha rire avei, Cristo oikotevẽ vaerã moʼã omano heta jey oiko ypy guive ko yvy. Cristo katu, ko ára ipaha jave ohóvo, ou peteĩ jeyete ha tapia guarã, oikuaveʼẽvo hekove voi ojeheja rei haguã yvypóra angaipa.  Opavave omano vaerã peteĩete jey ha upéi oñembojovake vaerã.  Upéicha avei Cristo oikuaveʼẽ hekove peteĩete jey oipeʼa haguã heta angaipa.  Upéi haʼe ou jeýta, ndahaʼe véima angaipa rechávo, oipysyrõ haguã katu umi chupe ohaʼarõvape. Israel ojogua parral hiʼa hetávape, ha hetavérõ pe hiʼa, hetave umi altar omopuʼãva, ijyvy iporãvérõ, iporãve umi ita manduʼarã tupã guaʼúpe omopuʼãva.   Israel hova mokõi, ha koʼágã iñangaipa hekoviáta chupe. Ñandejára ohundíta umi altar ha oitýta yvýre umi ita.   Ha koʼágã haʼe kuéra heʼíta: “Na ñande ruvicha véima, na ñamombaʼéigui Ñandejárape. Mbaʼe piko ojapóta mburuvicha guasu ñande rehehápe?   Oñeʼẽ ha oñeʼẽ reíta mante, omeʼẽ reíta iñeʼẽ, ha oñoñeʼẽ meʼẽta tetã ambue ndive. Hekojoja ojoguáta mbói rembiʼu, temitỹ paʼũme okakuaáva.”   Umi Samariagua oryryipa, hasẽ joa oñehundígui Bet-Avénpe ivaka raʼy óro. Ojaheʼo hese paʼi kuéra ha opavave, oguéma ijeroviaha,   Pe ivaka raʼy jepe Asíriape ojereraháta, mburuvicha guasúpe oñekuaveʼẽ haguã. Upéicha Efraín otĩ etereíta, Israel otĩta itupã guaʼu reheve.   Ndojekuaa moʼãvéi Mburuvicha guasu Samariagua rapykuere, yvyra pehẽnguéicha ovevýiva pe.   Tupã guaʼu tupao kuéra oñehundíta, iñangaipa haguépe Israelgua. Ijaltar ári okakuaáta ñuatĩ ha javorái, ha upepegua heʼíta yvyty kuérape: “Ore ahoʼíke!” Ha umi yvyty yvatépe: “Peʼáke ore ári.”   Ñandejára heʼi: “Israel ndopoíri hembiapo vaígui, oñepyrũ guive iñangaipa Guibeápe. Oñemyatã heko añáme! Upévare Guibeápe ohupytýta ñorãirõ umi tekove añáme.   Ainupãta chupe kuéra ainupãse vove. Israélre okoʼíta tetã nguéra, ainupãvo chupe iñaña etereígui.   Efraín vaekue tóro raʼy oñemomymba vaicha. Trígo omyanguʼívo ovyʼáva. Koʼágã amoĩ mbaʼe pohýi ijatúare, ojejokua haguã karrétare. Judá katu ojejokuáta yvy mbovoháre, ha Jacob yvy karãiháre.   Haʼe vaekue chupe kuéra: Peñotỹke tekojoja, ha pemonoʼõta mborayhu. Pembovóke pende yvy kóga pyahurã. Oguahẽma ára peheka haguã Ñandejárape, tove tou ha togueru peẽme ama oporopeʼáva jejopýgui.   Peẽ katu peñotỹ teko aña, ha pemonoʼõ tekojojaʼỹ, ha peʼu japu. Pende kárro ñarõre ha pene ñorãirõhára hetaitére, pejerovia haguére,   sarambi oikóta pende hegui, ha umi pende táva mbarete, oñehundipáta, mburuvicha guasu Salmán ohundi haguéicha Bet-Arbel oipetérõ guare yvýre sy imemby kuéra reheve.   Peichaite avei ojehúta, peẽ Betel guápe pene aña etereígui. Mburuvicha guasu Israelgua omanóta upe ára ikoʼẽvo”. “Che ahayhu vaekue Israélpe imitãme, che raʼy niko haʼe, ahenói vaekue Egíptogui.   Ha ahenoive ramo jepe, koʼýte oñemomombyry che hegui. Che retãgua oikuaveʼẽ mymbajuka, tupã guaʼúpe, ha ohapy insiénso umi taʼãnga reípe.   Upeichavérõ jepe aisãmbyhy vaekue Efraínpe ha amboʼe oguata haguã, haʼe kuéra katu ndohecha kuaái, cheha upe añangarekóva hese kuéra.   Mborayhu sãme amosã ha agueru che mbaʼerã, amboja che rováre pe hova, mitã kambúva ramo guáicha, che pópe amongaru chupe kuéra.   Haʼe kuéra katu mbaʼeve ndoikuaaséi che hegui. Upévare oho jeýta mante hikuái Egíptope, ha oisãmbyhýta Asiria chupe kuéra.   Kyse puku hoʼáta hiʼári kuéra, ha ohundipáta itáva mbarete, ojaposégui ivaíva.   Che retãgua katu, mombyrýnte voi oikose che hegui, yvatévo osapukái, ha ndaipóri oipytyvõva chupe kuéra.   Mbaʼéicha piko rohejáta, Efraín? Mbaʼéicha piko romeʼẽta, Israel? Rohundíta ngaʼu piko ahundi haguéicha táva Admá térã piko ajapóta nde hegui, pe ajapo vaekue Zeboíngui? Che pyʼa niko hyku, roiporiahurereko etereígui!   Na ñemeʼẽ moʼãi che pochy rendýpe, nahundi jey moʼãi Efraínpe. Che hína Tupã, ndahaʼéi yvypóra. Che hína imarangatúva, aiméva pende apytépe, ha ndajúi pohundívo.   Haʼe kuéra omombaʼéta Ñandejárape, ha haʼe okororõta ku jaguaretéicha. Haʼe okororõta, ha umi imbaʼéva oúta ryryipópe kuarahy reike guio.   Guyra kuéraicha Egíptogui oúta ryryipópe, Asíriagui oúta pykasúicha, ahejáta oiko jey hóga teépe”. Che, opa mbaʼe Jára upéicha haʼe. “Efraín che mongora ijapúpe. Ijapu eterei umi Israelgua. Judá ojei Ñandejáragui, ha péina oñemeʼẽ tupã guaʼúpe.”   Efraín omokõ yvytu, ára pukukue oiko yvytu rapykuéri kuarahy resẽ guio oipejúva. Koʼágã ijapuve ha oporojukave. Asiria ndive oñoñeʼẽ meʼẽ, Egíptope katu omondo jopóirõ ñandyry.   Ñandejára ohova api Israélpe. Jacob retãme oinupãta hembiapo vaikuére. Omyengoviáta chupe opa mbaʼe ojapo vaekuére.   Ohecha mboyve voi ko ára resa, itykeʼýrape omohendague. Ikariaʼy rire Tupã ndive oñorãirõ.   Tupã remimboúndi  oñorãirõ, ha ipuʼaka hese. Hasẽ ha ojerure poriahurereko. Tupã ojuhu chupe Betélpe, ha oñeʼẽ upépe hendive.   Tupã Ñandejára ipuʼakapáva Ñandejára hína héra!   Aipórõ Israel, ejevyke Tupã nde Jára gotyo. Eiko jeroviahárõ ha teko marangatúpe, ha Tupã nde Járare ejerovia opa ára.   Ñandejára heʼi: “Canaán oguereko ipópe mbaʼe raʼãha japu, oporomondaségui.”   Efraín heʼi: “Añete, hetaite mbaʼéma areko, ajuhu pláta yvyguy. Ndaipóri heʼi vaerã che rehe, upéva ahupyty hague, aporombotavývo!”   “Che, Tupã nde Jára Egíptope reiko guive, romondóta reiko jey haguã óga vakapípe, reiko haguéicha jajojuhúrõ guare yvy ojeikoʼỹháme.   Che añeʼẽ vaekue maranduhára  kuérape, ha ambohetave jehechauka. Ijuru rupi añeʼẽ ñeʼẽ mbojoja rupi.   Galaádpe oĩ tupã mombyrygua. Opa umíva tupã guaʼu meme. Guilgálpe ojejuka tóro raʼy. Ijaltar  ojogua ita atýrape, umi kokue rupi oĩva.”   Jacob okañy vaekue Aram ñúme ha upépe omenda haguã ombaʼapo ovecha rerekuárõ.   Maranduhára rupi Tupã oguenohẽ Egíptogui Israel guápe.  Maranduhára rupi oñangareko hese kuéra!   Oñeʼẽrõ umi Efraingua, ambue Israelgua okirirĩ jepi, Efraín katu omano hembiapo vaikuére, Baálpe.* omombaʼe guasu haguére.   Ha akóinte iñangaipa! Omboyku pláta ha ojapo taʼãnga, ouháicha ijapohárape iñakãme. Upéi heʼi: “Pemymbajukáke  chupe!” Ha ohetũ joa tóro raʼy raʼãnga.   Upévare ojoguáta tatatĩna koʼẽme ha ysapy koʼẽjúpe pyaʼe opa reíva, kapiʼi pirukuéicha yvytu ombovevéva, tatatĩcha osẽva tatakuágui.   Ñandejára heʼi: “Che hína Tupã nde Jára, reiko guive Egíptope, aníke rereko Tupã ambue, ndahaʼéiva che. Che ñoite ikatu roguenohẽ jejopy vaígui.   Che añangareko vaekue nde rehe yvykuʼi akúpe yvy ojeikoʼỹháme,   ha hembypa ramo guare tembiʼu, pejejapo eterei vaekue, che hegui pende resarái ete.   Upévare chupe kuéra guarã leóncha che ñarõta, jaguaretéicha tapépe ohaʼarõva.   Óso kuñáicha imemby kuéra oñemonda vaekue chugui, asẽta chupe kuéra, amboʼi ha aipeheʼãmbáta chupe kuéra. Leóncha upépe voi amokõta chupe kuéra. Tymba ñarõicha amyanguʼipáta.   Rohundíta, Israel, ha ndaipóri che joko vaerã.   Moõpa oĩ koʼágã nde ruvicha guasu, upe ne moʼãva ivaívagui opa nde távape? Mbaʼépa oiko nde ruvicha kuéragui, umi rejerure hague, ne ruvicha guasu ha nde ruvicharã?   Che pochyhápe ameʼẽ vaekue ndéve mburuvicha guasu, ha che pochyhápe aipeʼa.   Efraín añangue ojehaíma, iñangaipa oĩma kuatiápe.   Israélpe oguahẽ ára ou haguã ko yvy ári, ha itavy etereígui ndoikuaái mbaʼéichapa oñemoĩta, osẽ haguã isy ryégui.   Ha che piko aipytyvõta ani haguã omano? Che piko amoingove jeýta? Nde, mano! Mamópa oime nde pokatu reporohundi haguã? Mamópa reime yvykua reporomokõva? Ndaiporiahurereko moʼãvéima che koʼãvape!”   Israel ipoty ramo jepe, oúta yvytu kuarahy resẽ guio, pe yvytu ratã oipejúva, yvy ojeikoʼỹha guio, ha ombohypáta ykua ha yvu kuéra. Umi hese ijaʼeʼỹva oipeʼapáta chugui, imbaʼeta ha imbaʼejegua. Umi Samariagua oñenupãta avei opuʼã haguére Tupã Ijárare. Kyse pukúpe haʼe kuéra ojejukáta. Imitã nguéra yvýre ojepetéta, ha hye guasúva rye oñembovóta.   Ejevyke Israel Tupã nde Járape, reʼa vaekue niko ne rembiapo vaikuére!   Tapeho jey Ñandejára rendápe ha peje chupe: Eheja reíkena oréve ore rembiapo vaikue, ha ehendu ore ñeʼẽ.   Asiria ndaikatúi orepeʼa ivaívagui, kavaju ári jepe norokañy moʼãi. Ndoroʼe moʼãvéi “Ore Jára”, mbaʼeve rojapo vaekuépe ore po rupi. Nde mante voi, ore Jára, reiporiahurerekóva tyreʼỹme.   Ñandejára heʼi: “Aipohanóta chupe kuéra heko puʼãségui. Ahayhúta chupe kuéra, iñaña ramo jepe, ojeíma chugui kuéra che pochy.   Israel peguarã che ysapýichata, ha haʼe asusénaicha ipotýta, hapo imbaretéta, Líbano yvytýicha.   Hakã nguéra ojepysóta, olívo rakã porãicha ha hyakuãta, kuriʼy Líbanope guáicha.   Israel che pepo guýpe oñemoʼã jeýta, upérõ haʼe kuéra trígotýicha okakuaáta, parraltýicha ipotýta ha herakuã mombyrýta Líbano pegua kaguýicha.   Efraín heʼíta upérõ: ‘Ndaikuaase véima mbaʼeve tupã guaʼúgui’. Che voi añangareko che retãguáre ha ahayhu chupe kuéra! Che pype ojuhúta opa oikotevẽva”.   Kóva hína ñeʼẽ Ñandejára heʼi vaekue Oséaspe, Beerí raʼy, Ozías,  Jotam,  Ahaz  ha Ezequías  ramo guare Judá ruvicha guasu, ha Jeroboam,  Joás raʼy ramo guare Israel ruvicha guasu.  Ñandejára kóicha omoñepyrũ iñeʼẽ ohendukaséva Oseas rupi: “Israel retã oiko che renondépe kuña reko vai ramo. Upévare, tereho ha emenda kuña reko vaíre ha nde raʼy chugui; péicha oikóta chugui kuéra kuña reko vai memby.”  Oseas omenda Diblaim rajy Gómer rehe, ha itaʼýra chugui.  Upérõ Ñandejára heʼi chupe: “Embohéra pe mitãme Jezreel,  ainupãtagui hína agãiténte mburuvicha guasu.  Jehúpe, oporojuka haguére táva Jezreélpe. Péicha opáta Israel retã. Upe árape Jezreel ñúme ahundíta ñorãirõhára Israel guápe.”  Gómer hye guasu jey ha imemby mitãkuña. Ñandejára heʼi Oséaspe: “Embohéra Lo-Ruhama  pe mitã kuñáme ndaiporiahurereko moʼãvéigui Israel retãme. Ndaheja rei moʼãvéi chupe kuéra.  Judápe katu aiporiahurerekóta. Che voi, Tupã Ijára amoʼãta chupe. Na nohẽ moʼãi chupe ivaívagui ñorãirõ rupi. Ndaiporu moʼãi upevarã huʼy, kyse puku, kavaju térã hiʼarigua.”   Omomboʼo rire Lo-Ruhamáme Gómer hye guasu jey ha imemby mitã kuimbaʼe.  Upérõ Ñandejára heʼi Oséaspe: “Embohéra chupe Lo-Ami,  peẽ ndahaʼevéigui che retãgua, ha che ndahaʼevéi pende Jára.” Peteĩ ára Israelgua heta jeýta yguasu rembeʼypegua yvykuʼícha, avave ikatuʼỹva ohaʼã ha oipapa. Heʼi rangue peẽme: “Ndahaʼe véima hína peẽ che retãgua”, Tupã heʼíta: “Peẽ Tupã oikovéva raʼy teete hína.”   Upérõ oñembyatýta Judá Israelgua ndive, Huvicha guasurã peteĩnte oiporavóta. Opa guio ojejúta Jerusalénpe. Tuichaitéta hína pe Jezreel ára!   Ahundíta iparralty, hiʼigoty, umívare heʼi: koʼãva omeʼẽ chéve che kuimbaʼe kuéra. Koʼãvagui ajapóta javorái, ha hoʼúta umi tymba kaʼaguy.   Ameʼẽ jeýta chupe iparralty, ha pe ñu Acórgui ajapóta, chupe guarã mborayhu rokẽ, Upépe haʼe che rayhu jeýta che rayhu haguéicha ikuñataĩme, osẽrõ guare Egipto retãgui.   Upérõ che mbohérata “Che ména”, heʼi rangue chéve “che jára”. Che, opa mbaʼe Jára, upéicha haʼe.   Aipeʼáta ijurúgui itupã guaʼu kuéra réra, ha noñehendu moʼãi arakaʼeve.   Umi árape Israel rehehápe añeʼẽ meʼẽta tymba ñarõ ndive, guyra kuéra ha umi mbói ndive, amopẽmba ha aipeʼáta ko tetãgui, huʼy, kyse puku ha ñorãirõ, opytuʼu haguã che retãgua pyʼa guapýpe.   Israel, amendáta nde rehe, ndapoi moʼãvéima nde hegui, che rembireko tee ramo roguerekóta rohayhu etereígui.   Ajapóta nde hegui che rembireko, ha nde hegui ndapoi moʼãi. Upérõ che kuaáta nde, nde Jára teéicha.   Che, opa mbaʼe Jára haʼe upéicha. Upérõ añeʼẽta che yvágape ha yvága imanduʼátama yvýre,   Ñandejára heʼi jey chéve: Ehayhu peteĩ kuñáme iménape omyakã ratĩvape. Che ahayhuháicha Israel guápe, haʼe kuéra oñakãity ramo jepe tupã mombyry guápe, ha hoʼu pe tembiʼu oñekuaveʼẽva chupe kuéra.   Upérõ che añemokuña 15 pláta pehẽngue, ha 300 kílo sevádare.   Ha haʼe chupe: “Are reikóta che mbaʼérõ. Ani che myakã ratĩ ha che noromyakã ratĩ moʼãi.”   Israelgua, are oikóta huvichaʼỹre, nomymbajuka  moʼãi ha ndaitupao moʼãi. Nda ipaʼi, ha ndoguereko moʼãi tupã guaʼu hóga pegua.   Upe rire, ou jeýta Israelgua ha ohekáta Tupã Ijárape, ha huvicha Davídpe. Umi ára pahápe ohekáta Ñandejárape ñesũháme, ha ohekáta umi mbaʼe porã haʼe omeʼẽva. Pehendúke Israelgua Ñandejára heʼíva: Haʼe ombojovake ko tetã guápe, ndaiporivéigui jerovia ojuehe. Avave ndojapovéi iñeʼẽ omeʼẽ vaekue hapichápe ha ndoikuaavéi Tupãme.   Henyhẽte uvei tapichágui omeʼẽ japúva iñeʼẽ ha japu, jejuka, ñemonda ñemyakã ratĩ mante ojeporu ha pe jejuka ojoapytépe ndopavéi.   Upévare tetã oñemonde ao vosakuépe, ikangypa umi upépe oikóva, tymba ñarõ, guyra ha pira kuéra omanomba.   Ñandejára heʼi: Aníke avave ohova api térã ojaʼo avavépe! Peẽ, paʼi kuérape pombojovake!   Peʼáta araitépe, maranduhára.* kuérape katu pyharekue, ha pende sy Israélpe ahundíta.   Che retãgua itavy ha upévare oñehundi. Ha peẽ paʼi kuéra, ndapeikuaaséi mbaʼeve che hegui, ha upévare chéve guarã peẽ ndahaʼevéima paʼi. Pende resarái Tupã pende Jára remimboʼégui, upévare che resaráita pene ñemoñarégui.   Pende retavérõ peẽ paʼi koʼýte pene rembiapo vaive. Peiko rangue mbaʼérõ, peikóta ijaheipýrõ. Peẽ pekaru pembohape avývo che retã guápe.   Upévare pembopepo chupe kuéra pemohembiapo vai haguã.   Tetãgua ha paʼi kuérape peteĩcha ainupãta hembiapo vaikuére.   Ndojapovéigui pe che haʼéva, pekarúta ha na pene ryguãtã moʼãi, pemombaʼe guasúta tupã guaʼu kuéra peimoʼãva omeʼẽha heta mitã ha na pene ñemoñare moʼãi.   Kaguy ha opa mbaʼe ñane mongaʼúva omyakã tavyraipa chupe kuéra.   Che retãgua oporandu  taʼãnga yvyrápe, oiporúvo yvyra ojapo paje, kuña reko vaícha oñemeʼẽvo tupã guaʼu kuérape, che retãgua ojavy Tupã Ijára rape.   Umi yvatehápe  ha yvy puʼãha rupi, ohapy insiénso ha omymbajuka,  avei umi urundeʼy, kuriʼy ha yvapovõ guýpe. Upévare pende rajy kuéra oñemeʼẽ teko kyʼápe, ha pene nuéra omyakãratĩ iménape.   Che katu nainupã moʼãi pende rajykuérape heko kyʼáre, ha pene nuérape oporomyakã ratĩre, peẽ voi peikógui kuña reko vai ndive, pemymbajuka  haguã peñembyaty kuña ndive, oñemeʼẽva teko kyʼápe tupã guaʼu rérape, ha péicha oñehundi tetãgua tavy.   Israelgua omombaʼe guasúrõ jepe tupã guaʼu kuérape, aníke peẽ Judagua upéicha pejapo. Ani peho Guilgálpe, ani pejupi Bet-Avénpe, térã pemeʼẽ pene ñeʼẽ Ñandejára oikovéva rérape.   Israel heko puʼã vaka raʼy saitéicha, ha piko mbaʼéicha che araháta chupe kuéra kapiʼi iporãvehápe haʼérõ guáicha ovecha raʼy?   Yvytu ogueroveve chupe kuéra, ha otĩne opytávo itupã guaʼúgui! Paʼi kuéra pehendúke kóva. Ehendu porãke Israel retãgua. Pejapysakáke peẽ mburuvicha guasu róga pegua. Peẽ hína umi peñembojovakétava. Peẽ voi vaekue niko ñuhã Mispápe, ha peteĩ pyaha yvyty Tabor ári ojepysóva,   ykua oñembohypýva Sitim ñúme. Upévare poinupãta.   Roikuaáko hína Israel, che hegui nerekañy moʼãi. Kuña reko vai oñemeʼẽháicha reñemongyʼa.   Pende reko kyʼágui ndaikatúi pejevy Tupã pende Jára rendápe. Pemombaʼe guasúgui taʼãnga rei ndapeikuaasevéi mbaʼeve Ñandejáragui.   Rejejapo etereígui nderepoiséi teko kyʼágui. Nde reko añáre voi reñepysãnga. Ha peẽ rupi Judá jepe oñepysãnga.   Pende ovecha ha pende vaka kuéra reheve pehóne che rekávo, ha ndapechejuhúi chéne, ajeímagui pende hegui.   Peẽ pejeíma che hegui, ijára ambuéma pende raʼy. Voi asyeténte peñehundíta opa pende yvy reheve.   Pembopúke turu ñorãirõrã Guibeápe, ha taipu trompéta Ramáme. Peporomomarandúke Bet-Avénpe, topuʼãmbáke Benjamingua.   Haʼéma peẽ Israel guápe mbaʼépa ojehúta peẽme. Peñehundíta ñenupãha árape.   Ñandejára heʼi: Judagua ruvicha kuéra Ndojoavýi umi hekopeʼỹ ikokue ombojepysóvagui. Aitýta hese kuéra che pochy rendy.   Israel ojejopy vai. Ijyvy ndahaʼe véima imbaʼe, akóinte oikoségui tupã guaʼu kuéra rapykuéri.   Yso karúicha ahundíta Israélpe, ha karáchape ajahoʼíta Judá.   Israel ohechávo mbaʼeichaite pevépa hasy, ha Judá ijaipaha, Israel oho Asíriape, ojerurévo pytyvõ huvicha guasúpe. Haʼe katu, ndaikatúi omonguera chupe kuéra.   Jaguaretéicha andyrýta Israel ha Judáre. Che voi aipeheʼãmbáta chupe kuéra, ha upéi aháta. Araháta chupe kuéra ha ndaipóri moʼãi che hegui oipeʼáva.   Ahejáta che retã guápe, ohecha kuaa peve hembiapo vai hague, ha upépe oúne che rekávo tuicha jepyʼapýpe. Pejupáke jajevy Ñandejára rendápe. Haʼe ñane mopẽmba, ha haʼe ñane monguera jeýta. Haʼe ñande kutu ha haʼe ñane pohano jeýta.   Ñandejára heʼi: Israel, mbaʼépa ajapóta nde hegui? Judá, mbaʼépa ajapóta nde hegui? Peẽ niko che rayhu tatatĩna ha ysapy koʼẽicha, pyaʼeterei ogue jeýva.   Upévare, pomyanguʼi vaekue maranduhára juru rupi, che ñeʼẽme pojuka. Che reko joja heñói tata rendýicha.   Che aipota pe che rayhu, ndaipotái mymbajuka. , Che aipota pe che kuaa ndaipotái mymbahapy.   Peẽ che retãgua katu, Adán ojapo haguéicha, ndapejapói pe haʼéva. Ndapejepyʼapýi che ñeʼẽre.   Galaad niko peteĩ táva oñembohaityha oporojukáva tuguýgui henyhẽva.   Paʼi kuéra upepegua mondaha atýra. Omoñuhã ohasávape, oporojuka ha ojapo ikyʼáva, Siquem rapépe.   Israélpe ahecha ivai etereíva. Kuña reko vai oñemeʼẽháicha, haʼe oñemongyʼa.   Judá, ndéve ave amoĩma ára, roinupã rasy haguã. Aipotárõ heko porãve che retã Israel, aipohanosérõ Efraín ha Samaríape, ojekuaa hembiapo vaikue ha iñañangue. Maymávante japúpe oñemeʼẽ, mondaháicha oike umi óga rupi, ha tape rupi rei oporomonda.   Ndoikuaaséi mbaʼeve che aikuaárõ jepe iñañangue. Koʼágã chupe kuéra omongora umi hembiapokue, che resa renondépe oĩ mantéva.   Iñaña ha ijapúpe, che retãgua ombovyʼa umi huvichápe.   Opa umíva oporomyakã ratĩ, tatakuápe ojogua, hendy rire herekua ndohatapyña véima, pe mbujarã ovu aja.   Ára oñemyakãngorãrõ mburuvicha guasu, mburuvicha kuéra omongaʼu ha omyakã tavyrai chupe ha haʼe ombohasa ipo umi hese oñembohorývape.   Ñemiháme haʼe kuéra oñemboja ipyʼa katu hendy tatakuáicha Pyharérõ oke pe ipochykue, koʼẽ vove katu hendy tatáicha.   Haʼe kuéra hendypa tatakuáicha, ha ohapy huvicha kuérape. Ha huvicha guasu kuéra péicha peteĩ-teĩ hoʼa, peteĩ jepe ndaipóri che renóiva! Mombyrygua poguýpe Israel oñehundi.   Israel ojeheʼa tetã mbombyryguáre, ha mbujape pyraípe ojogua.   Mombyrygua hoʼupa imbaretekue, haʼe ohecha kuaaʼỹre, iñakãtĩmbáma, ha ndo hechakuaái.   Israel jejapo voi, opuʼã hese, ha upéicharõ jepe noñembojái Tupã Ijárare ha ndohekái chupe.   Israel ojogua peteĩ pykasu tavyraípe mbaʼeve ndohecha kuaáiva: ojerure pytyvõ Egíptope, ha upéi oho Asíriape.   Israelgua ári, ohohápente aitýta che pyaha, guyráicha hoʼáta che ñuhãme. Iñañágui che pojáita hese kuéra.   Tojererekóke Israelgua, mombyry okañýgui che hegui! Oñehundíta, opuʼã haguére che rehe! Che aipeʼase chupe kuéra ivaívagui, haʼe kuéra katu heʼi che rehe japu.   Na che renóiri vaekue ojaheʼo ramo hupápe. Trígo ha kaguy pyahúre ojekutupa, ha opuʼãmba che rehe.   Che aisãmbyhy vaekue chupe kuéra, amombarete ijyva, haʼe kuéra katu ojapose ivaíva che rehe,   oho tupã guaʼu rapykuéri, haʼete umi huʼy ikarẽmbáva, ikatuʼỹva ohaʼãháme ojapi. Huvicha kuéra kyse pukúpe ojejukáta, ijuru guasu haguére, upévare Egíptope ojepukáta hese kuéra. Embopúke nde turu! Taguato guasúicha Ojeitýma ivaíva Ñandejára róga ári. Haʼe kuéra opyrũgui iñeʼẽ chéve omeʼẽ vaekuére.   Haʼe kuéra osapukái chéve: “Tupã ore Jára, ore ko Israelgua ha ndéve roikuaa!”.   Israelgua katu ndojapose véima iporãva. Hese kuéra ijaʼeʼỹva ijyvytúta hese.   Oiporavo huvicha guasurã, oporanduʼỹre chéve mbaʼeve, huvicharã omboguapy peteĩ che aipotaʼỹva. Ipláta ha hiʼórogui ojapo taʼãnga rei ha umíva ohundíta chupe kuéra.   Che mbojeguaru, Samaría, pe vaka raʼy remombaʼe guasúva che pochy rendy nde rehe. Arakaʼe peve piko reñemeʼẽta añáme?   Ko vaka raʼy raʼãnga Samaríagui oúva, ndahaʼéi tupã. Yvypóra póguinte osẽ ha oñemyanguʼipáta.   Peñotỹgui yvytu, pemonoʼõta yvytu ratã. Pende kokue nomeʼẽ moʼãi trígo, ha omeʼẽrõ, hoʼúta mombyrygua. Israel, tetã nguéra rembiʼu   Israel oñemokõma, koʼágã haʼe tetã nguéra apytépe, ku mbaʼe ojeporuʼỹvaicha,   oho haguére Asíriape, vúrro saite ijuru atã vaicha. Efraín katu jopóipe ojogua ikuimbaʼerã.   Omeʼẽ ramo jepe tetã nguérape jopói, che amosarambíta chupe kuéra ha ndaipóri moʼãvéi ijapytépe kuéra mburuvicha, térã mburuvicha guasu.   Heta iterei omopuʼã altar,  iñangaipa haguãnte iporãva.   Chupe guarã ahaírõ jepe umi che remimboʼe, haʼe umívagui mbaʼeve ndoikuaaséi.   Haʼe kuéra oguerohory mymbajuka,  soʼónte hoʼuse, che, opa mbaʼe Jára, katu ndavyʼái hendive kuéra, che manduʼáta umi iñañanguére, ha umívare ainupãta, Egíptope araha jeýta chupe kuéra.   Israel omopuʼã óga guasu, ha Ijapoharégui hesarái, Judá omopuʼã heta táva mbarete, che katu amondóta chupe che rata, ohapypátava hóga guasu kuéra. Ani revyʼa, Israel, ani repopo vyʼágui umi ambue tetãicha, nde reiko kuña reko vaícha, rejeívo Tupã nde Járagui. Trígo oñemyanguʼiha rupi, reipota oñemeʼẽ ndéve, nde reko vai repy.   Israelgua ndoguereko moʼãi trígo térã kaguy, ikaguy pyahu ndohupyty moʼãi.   Efraín oho jeýta Egíptope, ha Asíriape hoʼúta tembiʼu kyʼa. Ndoiko moʼãvéi Ñandejára retãme,   ndoʼu moʼãi kaguy Ñandejára rérape ha nomymbajuka moʼãi chupe upépe. Pe mbuja hoʼúva, vyʼaʼỹ mbuja ta hína ha umi mbuja hoʼúva ikyʼáta opytávo. Hoʼúta upe mbuja ha ndaikatu moʼãi tupaópe ogueraha   Mbaʼépa pejapóta arete jave, pembyaretesérõ?   Haʼe kuéra noñehundi moʼãi, Egipto omoguahẽta chupe kuéra, ha Ménfispe oñeñotỹta. Imbaʼeta plátagui oikóta pynondy, ha hekohágui ñuatĩndy.   Oguahẽma ñenupã ára, ha ñemyengovia ára! Israel oikuaáta oguahẽmaha. Peẽ peje: “Itavy niko pe maranduhára.  Upe Ñandejára rérape oñeʼẽva, itarova.” Pene añáguinte upéva peje, pende pyʼaro etereígui.   Tupã omoĩ imaranduhára, mbaʼe rechahárarõ Efraínpe, peẽ katu pemõi haperãme ñuhã, tupaópe jepe pende pyʼaro hendive!   Pende tuju paitéma, Guibeápe ramo guaréicha. Ñandejára katu imanduʼáta pende reko añáre, ha umívare pene nupãta.   Ñandejára heʼi Israélpe ajuhúrõ guare avyʼa vaekue, ojejuhúvarõ guáicha parral yvy ojeikoʼỹháme. Pende ru ypykue, ígo pyahúicha vaekue che resa renondépe. Baal-Peórpe oguahẽvo katu, oñemeʼẽ tupã guaʼúpe ha umi tupã guaʼúicha avei ikyʼávape oñemeʼẽ hikuái.   Pe Efraín yma guaréva ovevéta mombyry, ndaipóri moʼãvéima mitã upe tetãme, kuña hye guasúva ndojehecha moʼãi, avave naimemby moʼãvéi.   Perekórõ jepe pene memby aipeʼa paitéta pende hegui, ahejaʼỹre peteĩnte jepe. Pejererekóke ajeírõ pende hegui!   Ahecha Efraín oguerekoha imemby kuérape tymba saite jukaha rembiʼurãrõ. Oguenohẽ ojejuka haguã.   Ore Jára, emeʼẽke chupe kuéra, pe remeʼẽ vaerã! Emeʼẽ memby ryru membyʼỹre ha káma kambyʼỹre!   Ñandejára heʼi: “Guilgálpe ojapo opa ivaíva, upépe añepyrũ ndachaʼéi hese kuéra. Hembiapo vaígui, che rógagui amosẽta, ndahayhu moʼã véima chupe kuéra, opa huvicha kuéra heko puʼãgui.   Efraín ojekutupa, yvyra hapo pirúvape ojogua, ndahiʼavéi. Imemby ramo jepe, ahejáta omano.”   Ko tetã ndoikuaaséi mbaʼeve Tupã che Járagui, upévare haʼe omosẽta chupe kuéra, ha oikóta isarambi umi tetã rupi. Cháke peẽ pemoĩva tembiapoukapy heko jojaʼỹva, ha ndaikatúiva jaropuʼaka,   na pende po jojáiva ikangýva ndive, ha napemeʼẽséi heko peguáva che retã megua mboriahúpe, pejopy iména manóva ndive, ha pemondáva ityreʼỹvagui!   Mbaʼépa pejapóta oñeporandu ramo peẽme pene rembiapokuére, ha pehechávo ou ramo peẽme mombyrýgui ñenupã pohýi? Moõpa pehóta pejerure pytyvõ? Moõpa pehejáta pene mbaʼeta?   Ndapeje rerahái ramo ñemokarapã ha jepokuahápe, ojejukáva ndive peʼáta. Opáichante Ñandejára ndaipochy poíri ha akóinte omopuʼã ipo.   “Cháke Asiria! Upéva hína yvyra aporonupã rasy haguã, che tukumbo, che pochy ramo!   Amondo ondyry haguã tetãgua ahẽre ha tetã che mbopochývare, omonda ha oipeʼa haguã imbaʼeta, opyrũmba haguã hese tuju tapépe guáicha.   Asiria ruvicha guasu katu noimoʼãi upeichaha, ha ndapévai hína pe haʼe ohekáva. Haʼe oporohundisénte voi ha oipota imbaʼerã opa tetã.   Heʼi: ‘Opa mburuvicha oĩva che po guýpe, mburuvicha guasu meme.   Chéve guarã peteĩchante táva Calnó ha Carquemis, peteĩchante Hamat ha Arpad, Samaría ha Damasco.   Ainupã haguéicha tupã guaʼu kuéra retã, itaʼãnga hetavéva Jerusalén ha Samaríagui,   péicha avei ajapo vaekue Samaría ha itupã guaʼu kuérare, ha piko ndaikatu moʼãi ajapo Jerusalén ha itaʼãnga kuérare?’”   Ñandejára ojapo rire opa mbaʼe ojapo vaerã yvyty Sión ha Jerusalénpe, oinupãta hembiapokue rehe Asiria  ruvicha guasu ojejapo etéva, ha ojererovu etévape.   Heʼi haguére: “Che pyapy mbaretépe ajapo, che arandu ha che akã porã rupi. Tetã nguéra rembeʼy che arova, imbaʼeta rehe añemombaʼe, kuimbaʼe pyʼa guasúicha mburuvicha guasu kuéra amongúi.   Tetã nguéra mbaʼetápe apoʼẽ guyra raitýpe oñepoʼẽháicha, ha oñemondaháicha hupiʼa, amonda yvy tuichakue. Ha ndaipóri avave ojepepo mbopu, ojejuru peʼa, térã ochiãva.”   Ojererovu ngaʼu piko hácha iporuhára renondépe, ojejapo ngaʼu piko serrúcho yvyra kytĩhára rovake? Yvyra ojejekoha piko hína pe omboguatáva iporuhápe, ko yvyránteva haʼe?   Upévare Ñandejára ipuʼakapáva hesãivape ombohasýta, ha hetére omyendýta akãnundu.   Tupã marangatúva, Israel resapeha, tata rendy ramo oikóta. Peteĩ árape voi ohapy ha ombokusuguéta ñuatĩndy ha ijavorái oĩva tetã pýre.   Ikaʼaguy rovyũ ha ijyvotyty porãita, ijapyte guive ijape peve ombopirúta, ogueháicha ohóvo mbegue katu umi omano mbotáva,   ha imbovy etereítagui yvyra umi kaʼaguýpe, mitã jepe ikatúta oipapa.   Upe árape umi mbovymi opytáva Israélpe, umi Jacob retãme hembýva gueteri, ndojeko moʼã véima ihundiharére, ipyʼa ite guive uvei ojekóta Ñandejára, Israel pegua Imarangatúvare.   Peteĩ hembyre, Jacob rembyremi, ojevýta Tupã ipuʼakapávape.   Heta ramo jepe ne retãgua, Israel, yvykuʼi raʼỹi yguasu rembeʼýpe guáicha, peteĩ hembyrénte ou jeýta. Oikóta katuete ñehundi ha upéva ndarei moʼãi.   Pe tetã tuichakue, Ñandejára ipuʼakapáva ohundíta katuete.   Ñandejára ipuʼakapáva heʼi kóicha: “Che retãgua reikóva Siónpe, ani rekyhyje Asíriagui, yvyrápe ne nupã ramo jepe, ha omopuʼã ramo nde rehe yvyra ojejekoha, ojapo haguéicha Egipto.   Agãiténtema ainupãta, ha che pochy rendy ombokusuguéta chupe kuéra.   Ñandejára ipuʼakapáva oityvyróta hese kuéra itukumbo, Madiánpe oinupã ramo guaréicha, Horeb ita guasúpe, ha y guasúre yvyra omopuʼãta, Egíptope guaréicha.   Upe árape mbaʼe pohýi ojepeʼáta nde apégui, ha nde atúagui ijopyha ojeíta.” Pe ondyrýva ou Rimón rupi,   Aiátpe oguahẽ, ohasa Migrón rupi, Micmáspe oheja imbaʼe pohýi,   yvyty paʼũ rupi ohasa, Guébape ohasa pyhare. Ramá oñemondýi eterei, Saúl pegua Guibeá okañy.   Esapukái hatã Bat-Galim! Ehendúke Laisa! Embohováike Anatot!   Madmená osẽ pyaʼe ha Guebimgua okañy.   Peteĩ ára Nóbpe oñemohenda haguã, upégui omonguʼe ipo Sión gotyo, Jerusalén pegua yvyty.   Pemaʼẽ! Ñandejára ipuʼakapáva, ohakãʼo mbarete yvyra kuéra; umi ijyvatevéva oikytĩ mbaite, umi ijyvatevéva, yvýre hoʼa.   Kaʼaguy iñypytũvéva, háchape oikytĩ ha ojeguaitéva Líbano hoʼa. Jesé rapógui osẽta hoky  pyahu, upégui  heñóita.   Ñandejára espíritu hiʼári opytáta, arandu ha akã porã espíritu, ñemoñeʼẽ kuaa ha mbarete espíritu, mbaʼe kuaa ha Ñandejára mbyaje espíritu.   Opa mbaʼépe iñeʼẽ rendúta Ñandejárape, oporombojovake ramo, vaicha rehénte nomaʼẽ moʼãi, ha pe ojeʼenteva nohendu moʼãi.   Ombojovakérõ ikangývape, teko joja oiporúta, ha imboriahúvape hekópe omohendáta. Imbaretesévape, oinupãta iñeʼẽme tukumbópe ramo guáicha, ha pe iñañávape ipytúpe ojukáta.   Teko jojáta ikuʼa jokuaha, ha teko jeroviaha humby ñuãha.   Aguara guasu ovecha raʼy ndive oikóta, jaguarete ha kavara raʼy ojoykére oñenóta, vaka raʼy ha león okarúta oñondive, ha mitãʼíta herekua.   Vaka ha óso oikóta oñondive ha taʼýra kuéra oñenóta ojoykére, guéicha avei león hoʼúta kapiʼi.   Mitã kambu oñemboharáita mbói chumbe kuára ári, ha mitãmi ikuápe opoʼẽta.   Ndaipóri moʼãi ñembyai térã sarambikue che yvyty marangatúpe, henyhẽtagui pe tetã Ñandejárape oikuaávagui, y omyenyhẽháicha yguasu.   Upe árape Jesé  rapo, mbaʼe rechaukaha ramo opuʼãta tetã nguérape guarã. Tetã nguéra ohekáta upéva, ha omimbipáta hekoha.   Upe árape Ñandejára oipyso jeýta ipo, ogueru jey haguã hetãgua rembyre, opyta vaekue Asiria ha Egíptope, Patrós, Etiopía ha Elam, Sinar, Hamat ha yguasu pegua tetã nguérape.   Omopuʼãta mbaʼe rechaukaha tetã nguérape, Israélgui ojereraha vaekuépe ogueru jeýta, Judagua isarambívape ombyatýta, irundyve yvy apýragui omboúta.   Opáta Efraingua pyʼa rasy, Judá ndive ojopýva oñehundíta, Efraín ndaipyʼa rasy moʼãvéi Judá ndive, Judá nopuʼã moʼãvéi Efraín rehe.   Kuarahy reike gotyo, mokõivéva ojepoíta filistéore ha kuarahy reike gotyo oikóvagui oipeʼáta imbaʼeta. Ipo Edom ha Moab guáre oipysóta, Amongua ipo guýpe opytáta.   Egipto pegua yguasu Ñandejára ombohypáta, Ipo upepegua ysyrýre oipysóta, ha ipeju mbaretépe ojapóta chugui 7 ysyrymi, ha upe rupi sapatupe reheve ikatúta ojehasa.   Tape guasu oĩta hetãgua peguarã, Asíriape opyta vaekue. Egíptogui osẽ ramo guaréicha Israelgua. Upe árape eréta: “Aguije, che Jára, nde pochy vaekue niko añete che ndive, koʼágã katu nde pochy jeráma, ha che poriahurereko jeýma.”   Haʼe hína Tupã, jejopy vaígui che peʼáva, hese ajerovia ha ndakyhyjéi. Che Jára che moʼã ha che mombarete, opa mbaʼe vaígui che peʼa.   Y penohẽta vyʼa pópe, ha ivaívagui ñesẽ ykuágui peyʼúta.   Upe árape pejéta: “Pembyaguije Ñandejárape, héra pehenói, Peikuaauka tetã nguérape imbaʼe mombeʼupyrã, perosapukái héra jojahaʼỹ.   Pepurahéi Ñandejárape, ojapo haguére mbaʼe ndaijojaháiva, ha opa rupi ete pemyerakuã.   Pesapukái vyʼágui Siongua: Tuicha itégui pende apytépe Israelgua Imarangatúva!” Isaías Amós raʼy heʼi Babilóniare koʼã mbaʼe  ohecha vaekue:   Yvyty perõ ári pemopuʼã poyvi veve, pesapukái hatã peje poitývo chupe kuéra, oike haguã mburuvicha kuéra rokẽ rupi.   Haʼéma hembiaporã umi aiporavo vaekuépe, ambyatýma, umi che pochýrõ, oporojukávape, ha umi ovyʼávape che aporoity ramo yvýre.   Pehendu yvytýpe ayvu guasu, aty guasúpe ramo guáicha. Pehendu tetã nguéra osununúva, opa rupigua upépe oñembyatýva. Ñandejára ipuʼakapáva, ohasa ohechávo oñembyatýva oñorãirõ haguã.   Tetã mombyrýgui ou umíva, yvága apýgui haʼe kuéra oguahẽ. Ñandejára hína upéva, ipochy rembiporu reheve oúva pe yvy ohundi haguã.   Pesapukái soro, Ñandejára ára hiʼaguĩmagui. Ipuʼakapáva itukumbo reheve oguahẽta.   Upépe opavave ikangy paitéta, ha ipyʼa mirĩ joáta.   Kyhyje ha pyʼandýi ipojáita hese kuéra, imemby pota vaicha ojepokáta, oñemondýita ojuehe omaʼẽvo ha hova kuéra tatáicha hendypáta.   Oguahẽma Ñandejára ára, ára ñarõ, pochy guasu ha pochy rendýgui henyhẽva, ojapótava yvýgui yvy perõ, ha iñangaipávape ohundíta.   Mbyja kuéra ha mbyja atyeta, nahendy moʼãi, kuarahy iñypytũta osẽnguévo, jasy ndohesape moʼãi.   Ñandejára heʼi: Ainupãta yvypórape hembiapo vaikuére, ha iñañávape hembiapo ahẽre, itĩ puʼãvape amotĩndýta, ha ijuru guasúvape amokirirĩta.   Yvypóra kuérape órogui amopokãvéta, Ofir pegua órogui amombovyvéta.   Ambokachátagui yvága, ha amonguʼétagui yvy hendágui. Ñandejára ipuʼakapáva ipochy etereítagui ipochy rendyha árape.   Yvypóra ojoguáta guasu oñemuñáva, térã ovecha aty isarambíva, ha avave ombyatyʼỹva. Peteĩ-teĩ oho jeýta hetãme ha hóga okañýta.   Opa ojejuhúva ojekutúta, ha ojehupytýva ojejukáta.   Hesa renondetépe, itaʼýra kuéra yvýre ojepetéta, hóga kuéra oñemondapáta, ha ikuña kuéra oñemomarãta.   Umi médo hese kuéra amopuʼãta, umíva, plátare ndojepyʼapýi ha óro ndohecha ramói.   Mitã rusu kuérape ihuʼýpe yvýre oitýta. Ndoporiahurereko moʼãi mitã kambúpe, nombyasy moʼãi mitã raʼy.   Babilonia, tetã nguéra pegua ita jajái, caldéo kuéra, ita jegua ha ijeroviaha, opytáta Sodoma ha Gomorra ahundi ramo guaréicha.   Opytáta yvy ojeikoʼỹvehápe guáicha, ndojeiko moʼãvéi pype arakaʼeve. Arabiagua ndopyta moʼãi upépe, ha umi ovecha rerekua nomombytuʼu moʼãi hymba kuéra.   Mbarakaja saite upépe oikóta, urukureʼágui henyhẽta itapere, ñandu guasu keháta ikoty kuéra, ha kavara mácho upépe ovyʼáta.   Jagua ñarõ saite ikoty guasúpe oguahúta, umi óga jegua vyʼa rendague rupi oikóta aguara guasu. Babilóniape hiʼára hiʼaguĩma, ndaheta véima umi ára opytáva chupe. Ñandejára oiporiahurerekóta Jacob, oiporavo jeýta Israel ha omohenda jeýta ijyvy teépe. Mombyrygua oñembojáta hese kuéra ha oñemoirũta Jacob rogagua ndive.  Heta tetã omoirũta Israel guápe hetã meve, ha Israelgua oguerekóta chupe kuéra hembiguái kuimbaʼéva ha kuñáva ramo Ñandejára yvýpe. Israelgua ogueraháta ipokuapy ipokua harépe, ha oguerekóta ipo guýpe ijára kuépe.   Ñandejára ne mombytuʼu ramo nde vyʼaʼỹgui, ne rembiasa asy ha tembiguái ramo reiko haguégui,  repurahéita Babilonia ruvicha guasúre, reñembohorývo hese péicha: “Pemaʼẽmi mbaʼépepa opa mburuvicha jero! Pehechami mbaʼépa oiko chugui!   Ñandejára omopẽ iñañáva pokatu, omyanguʼi mburuvicha ahẽ popegua yvyra.   Haʼe oinupã pochýva opa tetãme ha ombyepoti mantéva chupe kuéra, pochy rendýpe opyrũmbáva tetã nguérare, ha omuñáva omeʼẽʼỹre jurujái.   Yvy tuichakue oiko pyʼa guapýpe ha kyhyjeʼỹre, ha osapukái vyʼágui.   Líbano pegua kuriʼy ha kuriʼy, ovyʼa joa reñehundi haguére, ha heʼi hikuái: ‘Rekúi guive, ndaipóri véima ore kytĩva.’   Yvy guýpe oiko ayvu guasu, omano vaekue apytépe ha osẽ joa ne moguahẽvo. Omanóva ãngue opáy joa, umi tetã ruvichakue osẽ ne ruguãitĩvo, iguapyhágui opuʼã joa.   Oĩ haguéicha heʼi ndéve: ‘Nde avei reju ne kangypa, oréichante avei.   Ápe ou opa nde jejapo, ne mbaʼepu ha ne mbarakapu, ápe yso rupápe reñenóta, ha sevoʼi meméta nde ahoja.’   Mbaʼéicha rupi piko yvágagui  reʼa mbyja koʼẽ! Ne mona hikuái yvýre, tetã nguéra rehe nde puʼakámiva.   Eréva nde jupe nde pyʼa pýpe: ‘Yvága peve voi ajupíta, ha Tupã mbyja ári che guapyha amoĩta, amoite mombyry yvate gotyope aguapýta, upe yvyty tupã nguéra ijatyhápe.   Ajupíta umi arai ijyvatevéva ári. Chéta hína upe Yvatete guáicha.’   Ipahápe katu reguejy omanóva retãme, amoite hugua hypyvehápe!   Nde recháva ijurujái omaʼẽvo nde rehe, ha heʼi joa hikuái: ‘Kóva piko hína pe omboryrýi vaekue yvy, ohundíva tetã nguéra,   yvy oheja vaekue iperõmbaite, táva kuéra katu oitypa ha umi omosã vaekuégui ndopoíri?’   Opa tetã ruvicha kuéra peteĩ-teĩ opytuʼu, ityvy ojeguapávape.   Nde katu reñerenohẽ yty kyʼáicha nde tyvýgui, ha reñemombo pe yvy kuápe, teʼõngue oñepyrũmbáva apytépe, itápe ojejatýva.   Ne reñeñotỹ moʼãi tetã nguéra ruvicháicha, rehundi haguére ne retã ha rejuka ne retã guápe. Tekove ahẽ ñemoñare opytáta tesaráipe.   Peñembosakoʼíke pejuka haguã taʼýra kuérape, itúva porojukakuére, anive haguã oñembojára yvy imbaʼeʼỹvare, ha omyenyhẽ itáva kuéragui yvy tuichakue.”   Ñandejára ipuʼakapáva heʼi: “Apuʼãta hese kuéra ha ahapoʼóta Babilóniagui, héra, chugui hembýva, taʼýra ha iñemoñare.   Ajapóta chugui kuiʼĩ raity ha karugua, aitypeíta ñehundi typychápe.” Ñandejára ipuʼakapáva heʼi péicha.   Ñandejára ipuʼakapáva omeʼẽ ijehe iñeʼẽ: “Upe haʼe vaekue oikóta katuete.   Asírio kuérape ahundíta che retãme, hese kuéra apyrũmbáta che yvytýpe. Che retã guágui ojejopyha aipeʼáta, noñakãmby moʼã véima ijatiʼýre.   Haʼéma pe yvy tuichakuére ajapótava, che po tetã nguéra rehe amopuʼãma.”   Ñandejára ipuʼakapáva heʼíma iñeʼẽ, ha oñemoĩ vaerã hese ndaipóri. Haʼe oipysóma hína ipo, omboguevi vaerã chupe ndaipóri.   Pe áño omano haguépe mburuvicha guasu Ahaz,  Isaías heʼi ko marandu:   Ani revyʼa, filistéo  retã, oso haguére tukumbo ne mbyepotíva, cháke mbóigui osẽta hína mbói, ha upévagui teju jagua ovevéva.   Moab rehe heʼíva: Upe pyhare oñendyry haguépe Ar rehe, Moab oñehundi; upe pyhare oñendyry haguépe Quir rehe, Moab oñehundi.   Umi Dibongua ojupi hasẽ haguã, umi ijyvateha  rupi, Moab ojaheʼo oñehundi haguére Nebo ha Medeba. Maymáva oñemyakã perõ, ha oñemohendyva perõ.   Umi tape rupi ojehecha ao vosa kuépe oñemondéva, óga pepo ári ojesapukái rasy. Korapy guasu rupi maymáva ojaheʼo, ha hesaýpe ojahu.   Hesbón ha Elalé ojerure pytyvõ, Jahas peve oñehendu isapukái. Upévare okyhyje Moabgua ñorãirõhára, ha tuicha oñemondýi.   Moab peguarã che pyʼa ojerure pytyvõ upe pegua osẽ okañy, Sóar ha Eglat-Selisiya peve. Luhit gotyo hasẽ ojupívo, Horonaim rape rupi osapukái rasy ohóvo.   Nimrim pegua ykua kuéra hypa joa, ñúme kapiʼi hesaʼyjupa, yvyra máta ipirupa, peteĩ hogue rovyũnte jepe ndopytavéi.   Upévare maymáva ombyaty imbaʼeta, ha ogueraha ysyry Yvyra Puku mboypýri.   Sapukái oñehendu Moab rembeʼy jerekuévo, jaheʼo katu oguahẽ Eglaim ha Beer-Elim peve.   Dimón ykua tuguýgui henyhẽ ramo jepe, ivaivéva gueteri hese amondóta. Jaguarete ojukáta Moábgui okañývape ha opa ipype opytávape. Perahauka ovecha raʼy tetã ruvichápe, ita guasu oĩva yvy ojeikoʼỹha guive, Sión yvyty peve.   Umi Moabgua oñembyatýva ysyry Arnón rupi ohasaha haguã, ojogua guyra kuéra oñemondýiva ha haitýgui osẽ joávape.   Heʼi hikuái Siónpe: “Ere oréve mbaʼéichapa ore moʼãta, esẽ ore rehehápe. Ne kuarahyʼã eipyso ore ári yvyra rakãicha asaje pyte, emokañy oñemosẽvape ojejuhuʼỹ haguã rupi.   peteĩ David ñemoñare ipojáita tetã sãre, oguapy hatãta ha pyʼa porãme oisãmbyhýta. Haʼéta mbojovakeha ipo jojáva, omeʼẽta maymávape imbaʼéva, ha teko joja pyaʼe omoguahẽta.   Ñahendu mbaʼeichaite pevépa Moab ojejapo, itĩ puʼã eterei! Ojererovu, oporoapoʼi ha ipochy eterei, heta oporojaʼo ha oñeʼẽ rei!   Upévare Moabgua maymáva, hetãre toguahu. Quir-Haréset pegua tembiʼúre imanduʼávo, ipyahẽ ha ikuepaite hikuái!   Hesbón pegua kokue ha Sibmá parralty ipirupa, po guasu kuéra omopẽmba. Hakã nguéra Jazer peve ohupyty vaekue, yvy ojeikoʼỹha rupi ojepyso, ha yguasu mboypýri ohasa vaekue.   Upévare, Sibmá parralty, che rasẽta hasẽháicha Jazer, che resaýpe rombojahúta, Hesbón ha Elalé, nde parral ha nde kóga monoʼõ aja noñehenduvéigui purahéi rory.   Ayvu ha vyʼa ne ñúgui ojeíma, noñehenduvéi sapukái rory, ha parraltýpe opáma purahéi. Noñeñami véima parralʼa, kaguy ndoiko véima, ndaipóri véima jepuka.   Árpa sãicha otytýi che pyʼa, Moab ha Quir-Haréset rehe.   Moab ohove ramo jepe ijyvateha  rupi, ha oñemboʼe ramo ikaneʼõ meve, ohove ramo jepe itupaópe oñemboʼe, mbaʼeve ndohupyty moʼãi.   Koʼãva hína umi ñeʼẽ Ñandejára heʼi vaekue yma Moab rehe.  Koʼágã katu heʼi Ñandejára: Ohasa rire mbohapy áño, oipapaháicha mbaʼapohára hembiapo kuégui okarúva, yvýre ojeitýta Moab reko yvate, haʼe kuéra hetaite ramo jepe. Ha umi hembýva ndahaʼe moʼãi mbaʼeve. Damasco rehe heʼíva: Damasco ndahaʼe moʼã véima táva, taperétante.   Ndojeiko moʼã véima ipype oikóta chugui ñu, mymba kuéra upépe okarúta avave omondyiʼỹre.   Efraín, Israel jeroviaha, ndoguereko moʼã véima táva mbarete, upéicha avei Damasco, upe Síriagui hembýva, ndahaʼe moʼã véima tetã, heʼi Ñandejára ipuʼakapáva.   Upe árape Jacob imbaʼe rereko heta vaekue, oñepyrũta imboriahu, ndaikyra moʼã véima ha oñepyrũta ipiru.   Opytáta, opytaháicha trígo oñemonoʼõ rire, térã ojejykýi rire Refaim ñúme,   ha mbovymínte ityguépe opyta. Térã olívo oñenupãrõ guáicha yvyrápe ha mokõi térã mbohapy hiʼa huʼãme opyta, hakãre katu irundy térã sínko. Péicha heʼi Tupã Israel Jára.   Upe ára yvypóra omaʼẽta Ijapo harére ha omaʼẽta Imarangatúva Israelguáre,   ha nomaʼẽ moʼã véima altar  kuérare térã ita ñemboʼy ha yvyra poguasúre oñemboykéva tupã nguérape, ipópe ojapo vaekue.   Upe árape umi táva mbarete ojehejáta oheja haguéicha hevéo ha amorréo itáva kuéra, okyhyje rupi Israel guágui. Oikóta chugui kuéra yvy ojeikoʼỹha,   reñembyesarái haguére Tupãgui nde peʼa vaekue jejopy vaígui, na ne manduʼái haguére haʼe ne moʼãha ivaívagui. Upéva rangue, remombaʼe guasu haguã tupã mombyry guápe reñotỹ yvotyty ne porãva,   upe árape voi heñóiva, ha ára ambuépe ipoty. Ha pe ñemitỹngue opáta, mbaʼasy guasu árape ha pe mbaʼasy naipohã moʼãi.   Pehendu hyapu ramo tetã nguéra, yguasu okororõháicha! Tetã nguéra umi okororõva, y puʼã okororõháicha.   Ha Tupã ojaʼórõ chupe kuéra, mombyry okañy hikuái yvytu omboveveháicha yvytýre kapiʼi, térã yvytu ratã oguerahaháicha ñuatĩ.   Ipochy eterei vaicha kaʼarúvo, koʼẽ mboyve guarã katu ndojekuaa véima hapykuere. Upéicha ogue reíta umi ñande rehe ondyrýva, upéicha opáta umi ñane rundíva. Cháke upe tetã pepo ryapu oñehenduhápe, oĩva Etiopía  pegua ysyry mboypýri.   Nilo rupi omboúva hembijokuái piri guigua kanóape! Pyaʼéke tapeho ñeʼẽ rerahaha, pene akuãva, tetãgua ipuku ha ipire hũva rendápe, opa rupi ojekyhyjeha, tetãgua mbarete ha itĩ atãva, oikóva hiʼy hetahápe.   Opa peẽ yvypóra pehecháke opuʼã ramo mbaʼe rechaukaha yvyty ári, ha pehendu ipúrõ trompéta.   Ñandejára heʼi chéve: “Aimeha guive amaʼẽ ajepyʼapyʼỹre, ára haku pegua kuarahýicha, ñemonoʼõ ára pegua arai morotĩcha.   Ipoty rire umi parralty, pe yvoty hiʼa rire, ha oguahẽ mboyve monoʼõ ára, umi hakã, kysépe oñekytĩta, ha upégui ojepeʼáta.   Opa mbaʼe ojehejáta yvytýpe, yryvu rembiʼurã, ha tymba ñarõ hoʼu haguã. Guyra kuéra upépe ohasáta ára haku aja, ha ára roʼy aja tymba saite upépe opytáta.”   Umi árape oguerúta hikuái Ñandejára ipuʼakapávape, mbaʼe kuaveʼẽ  oguerukáva tetãgua ipuku ha ipire hũva, opa rupi ojekyhyjeha, tetãgua imbarete ha itĩ atã, oikóva hiʼy hetahápe. Oguerúta hikuái yvyty Siónpe, Ñandejára ipuʼakapáva réra oñehenoihápe. Pe Egipto  rehe heʼíva: Pemaʼẽ Ñandejára rehe: Ou hína Egíptope arai ipyaʼéva ári. Henondépe oryryipa Egipto pegua tupã guaʼu, ha Egiptogua okyhyje eterei.   Heʼi: “Amopuʼãta Egipto guápe ojuehe, oñorãirõ haguã oñondive, pe máva iñirũ ndive, peteĩ tavagua ambue tavagua ndive, peteĩ tetãgua ambue tetãgua ndive.   Amyakã tavyraíta chupe kuéra, osẽ vaíta chupe kuéra upe ojaposéva. Upérõ oporandúta itupã guaʼu ha ipaje apoha kuérape, omanóva ãngue ha mbaʼe ñemi kuaaha kuérape.   Che katu amoĩta Egipto guápe jára ñarõ po guýpe, mburuvicha guasu jero chupe oisãmbyhýta.” Heʼi Ñandejára ipuʼakapáva.   Y Nilo pegua hypáta, ysyry rugua opytáta iñapekã.   Umi y rape inevúta, umi y osyryha Egipto pegua michĩvéta ohóvo hypa peve, ha pirity ipirupáta.   Pirity Nilo rembeʼy pegua, ha umi kóga oĩva ijykére, ipirúta ha opaitéta.   Umi Nílope opira kutúva, ipyahẽ ha ojaheʼo joáta, ndovyʼa moʼãvéi umi oitýva irréd kuéra ýpe   líno rehe ombaʼapóva ikaiguéta, oipovãva ha oipyaháva hesaʼyjúta,   poyvi apoha ikangypáta, mbaʼapohárape vyʼaʼỹ ojahoʼíta.   Pende výro ite piko peẽ Soan ruvicha kuéra! Egipto pegua mboʼehára pene aranduvéva, peẽko añetehápe mboʼehára tavy! Mbaʼéicha rupi piko peje Faraónpe: “Ore hína umi yma guare mburuvicha guasu arandu ñemoñare?”   Faraón, mamo piko oime nde karai arandu kuéra, nde rekomboʼe ha ne momarandu haguã, umi mbaʼe Ñandejára ipuʼakapáva Egipto rehe ojapótava?   Soan ruvicha kuéra itavy, Menfis ruvicha kuéra oñembotavyka, tetã megua ruvicha kuéra tape vai rehe ogueraha Egipto guápe.   Ñandejára omyakã tavy chupe kuéra. Haʼe kuéra ogueraha Egipto guápe tape vaíre, opa mbaʼe ojapóvape, okaʼúvaicha oguẽʼẽ ha ovava.   Ha avave, tahaʼe iñakã térã huguái, mburuvicha térã tetãgua ndaikatúi chéne mbaʼeve Egipto rehehápe ojapo.   Umi árape Egiptogua kuéra ojoguáta kuñáme, oñemondýi ha oryrýita hese kuéra oipyso ramo ipo Ñandejára ipuʼakapáva.  Judágui okyhyjéta Egipto hérante ohendu ha oryrýitama, umi mbaʼe hese ojapótava rehe Ñandejára ipuʼakapáva.  Upe árape Egíptope oĩta 5 táva oñeʼẽva hebréo ñeʼẽme, ha omeʼẽva iñeʼẽ Ñandejára ipuʼakapáva rérape. Peteĩ haʼe kuérava hérata Kuarahy Táva.  Upe árape oĩta peteĩ altar  Egíptope Ñandejára peguarã ha hetã rembeʼýpe, peteĩ ita ñemboʼy, hérape oñemopuʼãva  Haʼéta mbaʼe rechaukaha ha mbaʼe mombeʼuha Ñandejára peguarã Egipto. Ojejopy vai ramo osapukáita Ñandejárape, ha haʼe omondóta peteĩ oipeʼáva chupe kuéra ijopyha po guýgui.  Ñandejára ojekuaaukáta Egipto guápe ha haʼe kuéra oikuaáta Ñandejárape, omomorãta ha oikuaveʼẽta chupe mymbahapy  ha mbaʼe kuaveʼẽ.  Iñeʼẽ omeʼẽta chupe ha ojapóta upe heʼi vaekue.  Ñandejára oinupãta Egíptope, upéi katu oipohanóta. Haʼe kuéra ojevýta Ñandejára gotyo, haʼe katu oiporiahurereko ha omongueráta chupe kuéra.   Upe árape oĩta tape guasu Egíptogui Asíriape; Asiriagua oikéta Egíptope ha Egiptogua Asíriape; Egiptogua Asiriagua ndive omombaʼe guasúta Ñandejárape.   Upe árape oĩta oñondive Egipto, Asiria ha Israel. Haʼe rupi ojehovasáta tetã nguéra yvy ári.   Ñandejára ipuʼakapáva ohovasáta chupe kuéra heʼívo: “Che retã Egipto, Asiria che rembiapokue, ha che mbaʼe teéva Israel tojehovasa.” Umi mbaʼe Isaías Amós raʼy ohecha vaekue, Judá ha Jerusalén guigua, Judá  ruvicha guasu kuéra Ozías,  Jotam,  Ahaz  ha Ezequías  oisãmbyhy ramo guare.   Yvága ha yvy, pehendu ko heʼíva Ñandejára: “Amongakuaa mitã nguéra tuichapa peve, haʼe kuéra katu opuʼã che rehe.   Guéi oikuaa ijárape ha vúrro ijára róga. Israel katu ndoikuaái, che retãgua ndohecha kuaái.”   Há, tekove ahẽ, vai memetégui pene renyhẽva. Mbaʼe vai apoha ñemoñare, itujupáva raʼyre! Pejei vaekue Ñandejáragui, peapoʼi Imarangatúva Israel guápe, peñemomombyry chugui.   Peẽ pejetuʼu ivaívare, pende retépe nahemby véima peñenupã haguã, kandu ha jekakuégui pene akã henyhẽte, pende kuepa ha pene kangypáma.   Pene pysã apỹigui pene akã mbyte peve, ndaipóri hesãiha pende rete; ñehunga, ñenupãngue ha ai huguypáva memete, avave oipohanoʼỹ ha ojokuaʼỹva, mbaʼeveichagua pohãme oipichyʼỹva.   Pene retãgui oiko yvy ojeikoʼỹha, pende táva kuéra tata mante ohapy. Pende resa renondetépe, pende rayhuʼỹva oñemombaʼe pende yvýre. Opa mbaʼe opyta mbaʼeveʼỹre, Sodoma oñehundi ramo guaréicha.   Ha pe táva guasu Sión opyta ogaʼi parraltýpe, ogaguy rei kokuerépe ha táva ñorãirõme oñemongorávape guáicha.   Tupã ipuʼakapáva ndohejái rire mbovymi ore apytégui, ropyta vaerã moʼã Sodoma ha Gomórraicha.   Sodoma ruvicha kuéra, pehendu Ñandejára ñeʼẽ, Tupã remimboʼére pejapysaka, peẽ Gomorragua.   Ñandejára heʼi: “Mbaʼe piko chéve pene mymbajuka.  Che mbyajúma pende mymbahapy  peikuaveʼẽháme ovecha mácho ha pende tóro kyrakue, che mongueráima tóro raʼy ha kavara mácho ruguykue,   peju ramo peñemboja che rendápe. Máva piko ojerure peẽme pepyrũmba haguã che korapýre?   Anivéke peru kuaveʼẽmby výro reíva, pene insiénso ryakuãngue nahetũséi. Jasy pyahu, pytuʼu ára ha ñembyaty. Vyʼa guasu oĩháme japu che mbopochy.   Che pyʼaite guive ndachaʼéi pende jasy pyahu ha arete kuérare. Umívagui oiko mbaʼe pohýi, ha che mokaneʼõma.   Pende po pehupívo ñemboʼépe, amboty che resa, ha peñemboʼeve ramo jepe, nahendúi. Pende po tuguy omongyʼapa.   Pejepohéi, peñemopotĩ! Peipeʼa che renondégui pene rembiapo ahẽ! Anive pejapo ivaíva!   Pejeheko mboʼe pejapo haguã iporãva, peñehaʼã pejapo pe heko jojáva, peipytyvõ ojejopy vaívape, pembojovake hekópe tyreʼỹme, pesẽ kuña iména manóva rehehápe, oñemeʼẽ haguã chupe imbaʼéva.”   Upéi, heʼi Ñandejára: “Peju ñañemongeta koʼã mbaʼére, ha pene angaipa pytãve ramo jepe, ahejáta morotĩ asy, ojogua ramo jepe poyvi oñembyape pytãitévape, morotĩ, mandyjúicha ahejáta.   Peñembopyʼa peteĩ ramo pene ñeʼẽ rendu haguã, peʼúta iporãnguete yvy omeʼẽvagui.   Ha akóinte pejetuʼu ramo ivaívare, katuete pemanóta ñorãirõme.” Ñandejára voi heʼíma péicha.   Mbaʼéicha rupípa nde, táva jeroviaha, reju reiko kuña reko vai ramo! Yma nde rogagua heko joja ha oikóva hekópe, koʼágã katu porojukahára meme umi oĩva.   Nde plátagui oiko hevorakue, ne kaguýgui oikóma y rei.   Nde ruvicha kuéra heko puʼã, ha tekove moñái rehe oñemoirũ. Opavave virúnte oipota ha oheka ñembopopegua. Tyreʼỹ ndive nda heko jojái, mbaʼevete chupe kuéra kuña iména manóvape noñemeʼẽi ramo imbaʼéva.   Upévare Ñandejára ipuʼakapáva, Upe Ipokatúva Israélpe, heʼi kóicha: “Cháke! Añeñandukáta che rehe ijaʼeʼỹvape, che amyengoviáta chupe kuéra hembiapokuére.   Che po nde rehe amopuʼãta, ahapypáta nde revorakue, romopotĩta opa nde kyʼa kuégui.   Amoĩ jeýta nde pype mbojovakehára yma guaréicha, mboʼehára iñepyrũrã oĩ haguéicha. Ajapo rire upéicha reñembohéra jeýta ‘Táva heko jojáva! Táva jeroviaha!’   Heko peguáva rupi Sión ojejoráta, teko joja rupi, hetãme ou jeýta;   amyanguʼíta heko puʼã ha iñangaipávape, ha umi che hegui ojeíva opáta.   Petĩta yvyra guasu perohoryetéva ha yvotyty pene mbovyʼaitéva, pemombaʼe guasu haguére.   Peẽtagui yvyra máta guasúicha hogue chaʼĩmbáva, ha yvotytýicha ndahiʼiva.   Kuimbaʼe mbaretégui oikóta kapiʼi, ha hembiapo kuégui tata rendy, mokõive okáita peteĩcha, ha ndaipóri chéne omboguéva.” Asiria ruvicha guasu Sargón omondo táva Asdódpe, ñorãirõhára ruvicha itenondevévape, ha haʼe ondyry ha oñemombaʼe hese.   Upe áñope Ñandejára oñeʼẽ Isaías Amós raʼy rupi, ha heʼi chupe: “Eñemboi nde ao vosa kuégui ha eipeʼa nde sapatupe.” Haʼe ojapo upéicha ha oiko opívo ha pynandi.  Heʼi Ñandejára: “Oiko haguéicha che rembiguái Isaías mbohapy áño opívo ha pynandi mbaʼe rechaukaha ha maranduha ramo Egipto ha Etiopía peguarã,  upéicha Asiria ruvicha guasu ogueraháta ipokuapy Egipto ha Etiopía guápe, mitã rusu ha karai tuja opívo ha pynandi, heviroʼo yvytúpe, Egipto oñemotĩ haguã.  Oñemondýi ha otĩ etereíta hikuái ojerovia haguére Egipto ha Etiopía rehe.  Upe árape heʼíta umi y rembeʼy rupi oikóva: ‘Maʼẽmi mbaʼépa oiko pe ñande jeroviahágui, ku jajerure hague ñane pytyvõ haguã ha ñande peʼa haguã Asiria ruvicha guasúgui. Koʼágã katu jaikopáma hese!’” Upe heʼíva yvy ojeikoʼỹha yguasu rembeʼy peguáre: Yvytu ratãicha Négueb rupi ohasáva, ou yvy ojeikoʼỹhágui, tetã oporomondýivagui,   Tupã ohechauka chéve peteĩ mbaʼe iñarõva, oporoguasu apíva, oguasu api, oporohundíva, ohundi. Néike Elamgua! Peporomongoráke Mediagua! Amokirirĩmbata ipyahẽvape!   Ahechávo che pyʼajere, ajepokapa imemby pota vaicha, che mongyhyje pe ahendúva, che mondýi pe ahecháva.   Che akã tavyrai, kyhyjégui asusũmba, pe kaʼaru guahẽ che mbovyʼaitéva jepi, koʼágã che mbopyʼa tutu.   Oñemoĩ mesa, ahoja ojeguapy haguã, ojekaru, ojeʼu kaguy. Pepuʼãke mburuvicha kuéra! Pembovera pende rete moʼãha!   Péicha heʼígui Ñandejára: “Tereho ha emoĩ korarapy jere árigui omañáva, ha teʼi pe ohecháva.   Ohecha ramo kárro ha kavaju arigua, vúrro ha kaméllo arigua, tomaʼẽ porã.”   Ha korarapy jere árigui omaʼẽva osapukái: “Pe che amañahágui, che Jára, ára pukukue añemboʼy, ha ndakuʼéi pyharekue.   Péina ou mokõi kavaju arigua!” Upéi oñeʼẽ jey ha heʼi: “Hoʼáma, hoʼáma Babilonia! Ha itupã guaʼu kuéra raʼãnga, yvýre isarambi ha opẽmba!”   Há, che retãgua! Trígo jejykýipe ramo guáicha oñepyrũmbámi nde rehe, ko ahendu vaekue Tupã Israel Jára ipuʼakapávagui, ahenduka ndéve!   Oĩ osapukáiva chéve Seír guive: “Táva korarapy jere ári guive remaʼẽva pyhare, mbaʼe óra piko hína? Ipukúta gueteripa pyhare?”   Korarapy jere árigui omaʼẽva heʼi: “Oúta koʼẽ ha oguahẽ jeýta pyhare, peporanduse ramo, peju jey.”   Heʼíva Arabia rehe: Peẽ Dedangua rysýi pehasáva pyhare javorái paʼũme yvy perõme,   pesẽ ijyuhéiva ruguãitĩvo. Peraha y chupe kuéra. Peẽ Temangua pesẽ okañýva ruguãitĩvo, chupe kuéra peraha hiʼupyrã.   Haʼe kuéra okañy kyse pukúgui, kyse puku hãimbégui, huʼy ojepoívagui ha ñorãirõ iñarõvagui.   Upéi heʼi chéve Ñandejára: “Áño ohasa rire, oipapaháicha áño peteĩ mbaʼapohára, opátama Quedar reko mimbipa,   mbovymi huʼy opytáta Quedar pegua ñorãirõhárape.” Tupã Israel Jára heʼi péicha. Marandu Jehechauka Ñu rehegua. Mbaʼe piko ojehu, ajeve opavave ojupi hóga pepo ári?   Táva ne renyhẽva apañuãi ha ayvúgui, táva revyʼa mantéva. Nde pype omanóva ndahaʼéi kyse pukúpe térã ñorãirõme omanóva.   Nde ruvicha kuéra huʼýgui okañy joa, ipyʼa guasúva mombyry okañy, oĩ haguéicha oñemyakãsã.   Upévare haʼe kuri: Pe che rejáke! Ta che rasẽ soro, ani pembovevyise che mbaʼe mbyasy, oñehundi haguére che retãgua.   Upéva hína ñemondýi guasu, sarambikue ha pyʼa tarova ára, ombou vaekue Ñandejára ipuʼakapáva. Jehechauka Ñúme oñembokua umi korarapy jere ha pytyvõ jerureha sapukái, oguahẽ yvyty peve.   Elamgua ogueraha huʼy ryru, Aramgua ojupi kavaju ári, Quirgua oguenohẽ tete moʼãha.   Pene ñu iporãvéva kárrogui henyhẽ, ha kavaju arigua ondyry pende táva rokẽre.   Upérõ hoʼa Judá moʼãha. Peẽ peho pehecha umi kyse yvuku ha tete moʼãha Kaʼaguy Rógape oñeñongatúva.   Pehecha hetaha umi korarapy jere kuára David Táva  pegua ha y noʼõha iguypegua pemyenyhẽ ýgui.   Peipapa umi óga Jerusalén pegua ha peity mbovymi pemombarete haguã umi korarapy jere.   Pejapo peteĩ y noʼõha mokõive korarapy jere paʼũme, pemoĩ haguã umi y y noʼõha tujápe oĩva, ha napemaʼẽi Tupã ijapoharére, yma guivéma upéva oguereko vaekue iñakãme.   Ñandejára ipuʼakapáva pene renói vaekue upe ára, pejaheʼo ha peñembyasy haguã, peñemyakã perõ ha peñemonde haguã ao vosa kuépe.   Peẽ katu peñemeʼẽ uvei vyʼápe, pejuka vaka ha ovecha, peʼu soʼo ha kaguy, pejévo: “Jakaru ha ñamboyʼu katu, koʼẽrõitéma ñamanóne!”   Upévare Ñandejára ipuʼakapáva heʼi chéve che apysápe: “Ndaheja rei moʼãi chupe kuéra ko hembiapo vaikue. Omanóta uvei upe haguére.” Heʼi Ñandejára ipuʼakapáva.   Ñandejára ipuʼakapáva heʼi chéve: “Tereho Sebná, mburuvicha guasu róga rerekua rendápe,   pe omopuʼãva ityvyrã ijyvatevehápe, ha ojoʼóva ita kuápe hendaguã. ‘Mbaʼe piko oĩ ápe ne mbaʼéva, ha mávapepa ápe rereko, ajeve rejapouka nde tyvyrã?   Ñandejára ipojáita nde rehe ha nemosẽta mbaretépe,   ne mbyapuʼa ha nembyapajeréita ha yvy nde tuichávape ne mombóta. Upépe remanóta, ha upépe ohóta nde kárro jegua omimbipáva, ha reñemotĩta nde ruvicha róga guasu pegua renondépe.   Romyañáta ne pyendágui, ha roitýta reimehágui.   Upe árape ahenóita che rembiguái Eliaquim Hilquías raʼýpe,   Amondéta hese nde ao pukúpe, nde kuʼa jokuahápe chupe aikuʼakuáta, nde pokatu ipópe amoĩta, haʼéta peteĩ túva Jerusalengua ha Judagua peguarã.   David róga rokẽ peʼaha ijatiʼy rehe amosãingóta, ha pe haʼe oipeʼáva avave nombotýi chéne, ha haʼe ombotýva avave ndoipeʼái chéne.   Klávoicha chupe amoĩ hatãta hendaguãme, ha haʼéta hogagua jeroviaha.   Hese osãingóta opa itúva mbaʼekue. Hogagua ha opa iñemoñare, osãingoháicha tembiporu michĩ ñaʼẽmbe, kambuchi ha umíva.   Upérõ, Ñandejára ipuʼakapáva omomarandu, pe klávo oĩ hatã ite vaekue okuʼéta, ha umi mbaʼe pohýi hese osãingóva hoʼapa ha opẽmbáta.’” Heʼi péicha Ñandejára. Marandu Tiro  rehegua. Pejaheʼo soróke ygára kuéra Tarsis pegua mbaʼapohára, oñehundi haguére pe táva pende ygára pembojaha. Chípregui pejúvo, peñemomarandu.   Iñeʼẽngu vaicha pekirirĩ, peẽ yguasu rembeʼy pegua, ñemuhára Sidongua, pemondóva pene rembijokuái,   yguasu hypy etéva rupi. Trígo Sihor pegua, Nilo remitỹngue, pene mboviru hetámi, tetã nguéra rupi peñemúvo.   Etĩke Sidón! Péina heʼi pe yguasu: “Nda che rasýi ha na che membýi, namongakuaái mitã rusu, ndahekomboʼéi kuñataĩ.”   Egíptope ojekuaa vove pe ojehu vaekue Tírope, oryrýi joáta hikuái.   Peva joáke Tarsíspe, peguahu, peẽ yguasu rembeʼy pegua!   Upéva piko pe táva ovyʼa mantéva, ymaite guare, oho vaekue oñemohenda tetã mombyry ete rupi?   Máva akãgui piko osẽ raʼe ojejapo haguã péicha Tiro rehe? Haʼe omoĩmiva omoĩsehápe mburuvicha guasu. Iñemuhára kuéra katu mburuvicha ha poguasu meme vaekue!   Ñandejára ipuʼakapáva heʼi vaekue upéva oiko haguã. Upéicha omotĩndy ojererovúvape, ha omongúi poguasu yvy ári guápe.   Peñemitỹ katu Tarsisgua, ndaipóri véima táva ygára oñembojaha.   Ipo haʼe oipyso yguasu ári ha tetã nguéra omboryrýi. Ñandejára ohundika Canaán pegua táva mbarete, ygára oñembojaha.   Heʼi: “Nderevyʼa moʼã véima, kuña reñerãirõ vaekue, Sidón táva guasu. Tereho katu Chíprepe, upépe nderejuhu moʼãinte avei pytuʼu.”   Emaʼẽ caldéo retãre, ndahaʼe véima tetã. Asiria oheja yvy ojeikoʼỹhárõ tymba ñarõme guarã. Omopuʼã óga yvate ñorãirõrã, omyanguʼi hóga guasu ha ojapo chugui tapere.   Pejaheʼo soróke ygára kuéra Tarsis pegua mbaʼapohára, oñehundi haguére pe táva pende ygára pembojaha.   Umi árape Tiro opytáta tesaráipe 70 áño aja, peteĩ mburuvicha guasu rekove pukukue. Ha upe 70 áño haguépe Tírope ojehúta ku ojeʼéva kuña reko vai purahéipe:   “Eraha nde árpa ha tereho pe távare, kuña reko vai tesaráipe repytáva! Embopu porã ha epurahéi hetáke, imanduʼa haguã hikuái nde rehe.”   Ñandejára imanduʼa jeýta Tiro rehe 70 áño haguépe. Haʼe oñemu jeýta ha oñemeʼẽta kuña reko vai ramo opa tetã nguérape yvy ári guápe.  Umi mbaʼe repy ohupytýtava katu oñemboykéta Ñandejárape guarã. Ndojerereko moʼãi iñongatupy. Ojehejáta umi Ñandejárape ombaʼapóva peguarã, ikatu haguã okaru hyguãtã meve ha oñemonde porã haguã. Ñandejára omonandi yvy, oheja sarambi kuépe ha omosarambi opa rupi yvypórape.   Ha ojehúta péicha tetãgua ha paʼípe, tembiguái ha ijárape, pe ojoguáva ha ombaʼe meʼẽvape, pe oiporukáva ha pe mbaʼe poruhápe.   Pe yvy oñemonandi ete ha oñemonda paitéta, péicha heʼi haguére Ñandejára.   Yvy oñembyasy ipiru ha oñyñyimbágui, yvága ha yvy ikangypa.   Ha yvy ojeharu yvypóra omboyke haguére Tupã rembiapoukapy, omokarẽ heko peguáva, ha ndojapói mbaʼevérõ ñeʼẽ ñomeʼẽ opa árape guarãva.   Upévare jeharu ohundi yvy ha yvypóra kuéra opyta yvýre; upévare oñehundi ha imbovyve hikuái.   Opa kaguy, hasy parral ha umi ipyʼa rory vaekue ipyahẽmba.   Opa haguéicha tambor pu, opa avei ovyʼáva ayvu, opa árpa pu rory.   Ndojeʼu moʼãi kaguy purahéi pópe ha pe oporomongaʼúva iróta chupe kuéra.   Pe táva apañuãime oikóva, oĩ sarambikuépe, umi óga oñembotypa, ani haguã oike avave.   Okaháre ojesapukái ndaiporivéigui kaguy. Opa vyʼa ha mombyry opyta.   Upe távagui oiko tapere ha ojeitypa hokẽ.   Tetã nguérape ojehúta ojehuháicha oñenupã ramo olívo hiʼa oñemonoʼõ haguã ha mbovymínte opyta, térã oñemonoʼõ ramo parral ha mbovymi iñapesã hemby.   Umi oikovéva osapukáita, vyʼapópe opurahéita Ñandejára mbaʼe guasu etévape: Kuarahy reike guive osapukáita.   Kuarahy resẽ ha yguasu rembeʼy rupi avei oñemombaʼe guasúta Tupã Israel Jára.   Yvy apýra guive rohendu ojepurahéi ramo: Tomimbipa imarangatúva. Che katu haʼe: “Opáma che poʼa. Aikopáma hese! Ha umi heko añáva akóinte hembiapo vai!”   Kyhyje guasu, yvykua ha ñuhã nde ári, yvypóra!   Upe okañýva kyhyje guasúgui hoʼáta yvykuápe ha pe osẽva yvykuágui hoʼáta ñuhãme. Yvága rovetã ojepeʼáta ha yvy pyenda oryryipáta.   Okapu, okapu pe yvy, ojekapa pe yvy, ojetyvyro ha ovava pe yvy.   Ojeroʼa, ojeroʼa okaʼúvaicha pe yvy, óga tuja kuéicha okacha, ojopy pohýigui chupe iñangaipa, hoʼáta opuʼãveʼỹ haguã.   Upe árape Ñandejára oinupãta mburuvicha kuéra yvy arigua ha yvága guápe.   Umívape ombyaty ha omoingéta yvyra kuápe. Oguerekóta iñembotypy oguahẽ meve ára oñenupã haguã.   Jasy hova pytãta ha kuarahy otĩta oisãmbyhýtagui Ñandejára ipuʼakapáva yvyty Siónpe ha Jerusalénpe. Ha myakãhára  kuéra ohecháta Tupã reko mimbipa. Tupã, nde hína che Jára, che roguerohory ha aropurahéi nde réra, rejapo haguére ne rembipota momorãmby, oĩ hatãva ymaite guive.   Táva kuéragui rejapo vaekue itaty ha táva mbaretégui, tapere. Ore rehe ijaʼeʼỹva róga guasu rehundi, oñemopuʼãveʼỹ haguã arakaʼeve.   Upévare, tetã mbarete ojayvy ne renondépe, ha tekove jero táva kuéra nde hegui okyhyje.   Nde, remoʼã ikangývape, ha rejehu mboriahúpe ivyʼaʼỹme. Nde hína oñekañyha ára pochýgui, ha kuarahyʼã ára hakúpe. Umi tekove jero pytuhẽ katu ojogua ára roʼy pegua yvytu ratã,   térã kuarahy akúpe yvy perõme. Nde remokirirĩ ipochýva okororõ ramo, remombiháicha ára haku arai kuarahy ãme. Upéicha opa tekove jero purahéi.   Yvyty Siónpe Ñandejára ipuʼakapáva ombosakoʼi tetã nguérape guarã karu guasu oĩháme tembiʼu he ha kaguy heʼẽ, soʼo kyra ha kaguy poravo pyre.   Ko yvytýpe oipeʼáta Ñandejára ahoja hũ ojahoʼíva tetã nguéra.   Ñandejára oipeʼáta ñemano, noñemano moʼãi arakaʼeve, opa rupi omokãta tesay ha oipeʼáta yvy árigui ñemotĩ onáva hetã guare. Ñandejára heʼi péicha.   Upe árape ojeʼéta: “Kóva hína ore Tupã, hese rojerovia ha ivaívagui ore peʼa. Javyʼa, ñande rory, haʼe ñane renohẽ jejopy vaígui.”   Ñandejára ipópe omoʼãta yvyty Sión, Moab  rehe katu opyrũmbáta oñepyrũháicha kapiʼíre yty apýpe.   Moab oipysóta ijyva hoʼytáva ojapoháicha, ha ijyva omonguʼévo ojasuruvéta uvei ijejapópe.   Ñandejára omyañáta Moab korarapy jere yvatete imbaretéva, ha yvýre oitývo, omosarambipáta. Upe árape ojepurahéita péicha Judápe: “Roguereko táva imbaretéva. Rosẽ haguã jejopy vaígui, Ñandejára omoĩ tápia joʼa ha óga mbarete.   Peipeʼa okẽ nguéra oike haguã tetã marangatu, nopyrũiva iñeʼẽnguére.   Nde remoingo pyʼa guapýpe umi ojepytaso kuaávape ojeroviágui nde rehe.   Opa ára pejerovia Ñandejára rehe. Haʼe moʼãha opa árape guarãva.   Haʼe omongúi vaekue umi yvate oikóvape ha oity yvýre táva yvate.   Opyrũ haguã hese umi ojeapoʼíva, ha ohasa haguã hiʼári umi imboriahúva.”   Imarangatúva rape naikarẽi. Nde rejapo chupe guarã tape ojojáva.   Ore avei roñeñandu kyhyjeʼỹre upe tape remoĩvape ne rembiapoukapy rupi, ore Jára. Nde réra rehe ore manduʼa asy!   Che pyʼaite guive nde rehe che ãho pyharekue, koʼẽ mboyve guive roheka che pyʼapýpe. Reporombojovake ramo yvy ári, yvypóra oikuaáta mbaʼépa heʼise teko joja.   Reiporiahurereko ramo jepe iñañávape, ndoikuaase moʼãi teko joja. Imarangatúva apytépe heko añáta ha ndohecha kuaa moʼãi Ñandejára tuichaha.   Ore Jára, reipysóma hína nde po reinupã haguã chupe kuéra, haʼe kuéra katu ndoikuaaséi mbaʼeve. Ohechávo mbaʼeichaitépa rehayhu ne retã guápe, otĩta opytávo. Embokusugue chupe kuéra nde pochy rendýpe!   Nde, ore Jára, remeʼẽ oréve pytuʼu. Nde rehe ae opa rojapóva osẽ porã oréve.   Ha! Tupã ore Jára, ambue oñembojára vaekue ore rehe, oréve guarã katu ndénte ore Jára.   Haʼe kuéra omanóma, ndoikove jey moʼãi. Haʼe kuéra ãnguéntema ha nopuʼãvéi. Nde reinupã ha rehundi chupe kuéra ha ndaipóri véima hese kuéra manduʼa.   Ore Jára, reipysove vaekue ore retã rembeʼy, remongakuaa vaekue ore retã, rehechauka nde reko mimbipa.   Ore Jára, rovyʼaʼỹ jave rohenói, rosapukái rojejopy jave, ore nupã ramo ne tukumbópe.   Ore Jára, ne renondépe roime kuña imemby potáva, ojepoka ha osapukái rasývaicha.   Ore rye guasu, rojepoka ore memby haguãicha ha yvytúnte ore memby. Ndoroipeʼái ivaívagui ore retãme, ha ndaipóri moʼãi yvypóra omyenyhẽtava ko yvy.   Judagua omano vaekue oikove jeýta, hetekue opuʼã jeýta, yvýpe okéva opáy jeýta ha osapukái rorýta. Nde ysapy niko oporomoingove, ha umi omano vaekue heñói jeýta yvýgui.   Tereho che retãgua, eike nde rógape ha emboty ne rokẽ. Ekañy sapyʼami ohasa aja pochy guasu.   Ñandejára osẽ hína hekohágui oinupã haguã hembiapo vaikuére yvypórape. Yvy ohechaukáta tuguy oñeñohẽ vaekue ha noñomi moʼãvéi ojejuka vaekuépe. Upe árape Ñandejára oikutúta ikyse puku rãimbe, tuicha ha ipohýivape Leviatánpe, ku mbói iñakuãva, Leviatánpe, ku mbói ikoníva, ha ojukáta pe teju jagua oĩva yguasúpe.   Upe árape Ñandejára heʼíta: “Pepurahéi parralty javyʼahápe.   Che, pende Jára, hese añangareko ha pyʼỹi ahypýi, Ára ha pyhare hese añangareko, ani haguã ojehu chupe mbaʼeve.   Nda che pochy véima hendive, ha oĩ ramo jepe ñuatĩ ha javorái, umíva ndive aháta añorãirõ hendive kuéra ha ahapypáta oĩ haguéicha.   Oipota ramo hese añangareko, toñemoĩ porã che ndive, upéicha mante!”   Umi ára ou vaerãme Jacob oñembohapóta, Israel heñói ha ipotýta, ha yvy ape hiʼágui omyenyhẽta.   Ñandejára chupe nombyepotíri, inupã harépe ombyepoti haguéicha, ha ndojukái chupe, ijuka harépe ojuka haguéicha.   Hetã guápe ombyepoti omondóvo ipokuapy térã mombyrýpe. Hese ondyry yvytu ratãicha, kuarahy resẽ guio oipejúva.   Iñangaipa oheja reíta Israélpe, ha ojeheja reívo chupe iñangaipa, haʼe omonguʼipáta umi ijaltar, oñemonguʼiháicha ita kal ojejapo haguã. Yvýre oitýta yvyra poguasu oñemboykéva, tupã nguérape ha altar kuéra insiénso ojehapyha.   Táva mbarete yvýre ojeity, oiko chugui tapere, yvy ojeikoʼỹháicha. Upépe mymba okarúta, yvyra rogue hoʼúta ha oñenóta opytuʼu.   Yvyra rakã ipiru ramo opẽmba ha ou kuña kuéra ojapo chugui ijepeʼarã. Koʼãva hína tetãgua iñakã oiporuʼỹva. Upévare chupe Ijapohare ndo poriahurereko moʼãi.   Upe árape Ñandejára pe mbaʼe raʼỹi ojykýita, y Éufrates guive y Nilo peve, peẽ Israelgua katu peñemonoʼõta peteĩ-teĩ.   Upe árape oñehendúta turu guasu, ha umi okañýva Asíriape, umi Egíptope ojereraha vaekue, oúta omombaʼe guasúvo Ñandejárape yvyty marangatu Jerusalénpe. Cháke, Samaría, Efraín jeroviaha, tetã kaʼu. Yvoty pirukuépe reñembojeguáva, yvy porãme opuʼãva, ne renyhẽva kaʼu rapógui!   Ñandejára oguereko kuimbaʼe pyʼa guasu, amandáuicha hoʼa mbaretéta, yvytu pochýicha ondyrýta, amangy guasúicha opa mbaʼe ohundi paitéta. Ipópe yvýre oitypáta,   ha ipýpe ombochipétava, upe tetã kaʼu Efraín jeroviaha.   Ha upe yvoty pirukuépe oñembojeguáva ha yvy porãme opuʼãva, haʼéta ígo tenonderéicha, oimeraẽ ohecháva oipoʼóva ha hoʼu.   Upe árape Ñandejára ipuʼakapáva haʼéta jeguaka ne porãmba jepéva hetãgua hembýva peguarã,   umi oporombojovakéva akãme omoheñóita teko joja, ha ombopyʼa guasúta umi táva ñangarekohápe.   Oĩ umi kaʼúgui ovaváva, ha kaguy omoñepysãngáva. Paʼi ha maranduhára hoʼu raságui ovavaháre oikóva, omyakãtavypa omoñepysãnga chupe kuéra, imbaʼe rechápe ojavypa, ha kaʼu reve heʼi imarandu.   Umi mesa henyhẽmba iguẽʼẽngue kyʼágui ha ndaipóri ipotĩha.   Oñeʼẽ che rehe ha heʼi: “Ou ore mboʼese, heʼise oréve pe Tupã oikuaauka vaekue! Mitã tavýrõ guáicha ore   a, e, i, o, únte heʼi kuaáva!”   Haʼe kuéra ndoikuaaséi ramo mbaʼeve, Tupã oñeʼẽta ko tetã guápe ñeʼẽ karẽ ha ñeʼẽ ambuépe,   Heʼíma vaekue voi chupe kuéra: “Ápe oĩ pyʼa guapy, ápe oĩ pytuʼu; topytuʼu ikaneʼõva.” Ha ndoikuaaséi vaekue mbaʼeve.   Upévare Ñandejára oñeʼẽta chupe kuéra mitã tavy olee ramóvape ramo guáicha. Ha oguata ramo, hoʼáta ovayvávo, oñehungáta, hoʼáta ñuhãme, ha opytáta iñapytĩmby.   Pehendúke, aipo ramo Ñandejára ñeʼẽ, peẽ tekove otĩʼỹ peisãmbyhýva Jerusalén guápe.   Peẽ peje: “Roñeʼẽ meʼẽ ñemano ndive, romeʼẽ ore ñeʼẽ omanóva retãme, ou vove pe ára ivai etéva, ani haguã ore rupyty. Japu oĩháme roheka rokañy haguã, porombotavy oĩháme roñemoʼã.”   Upévare Ñandejára heʼi: “Amoĩta Siónpe ita, ita poravo pyre ha iporãnguete, upéva haʼéta ita guasu ha opytáta pyenda ramo. Ojeroviáva oikóta pyʼa guapýpe.   Pe óga ñemopuʼãme, mopuʼã raʼãha ramo aiporúta teko joja ha joja raʼãha ramo, mbaʼe hekópe guáva.” Upe kañyha peẽ peheka vaekue, japu oĩháme, ohundíta amandáu, ha y oguerahapáta upe peñemoʼãha.   Ñeʼẽ meʼẽ pejapo vaekue ñemano ndive opyta reíta, ha ñeʼẽ meʼẽ omanóva retã ndive ndoiko moʼãi marãve. Oúta pe ára ivai etéva ha pene mbochipéta.   Oúnte ramo hína pene mbotyryrýta. Arakoʼẽ rehe oúta, ára ha pyharépe. Pehendu vovénte peryrýita.   Tupa poʼípe peñenórõ guáicha ha ahoja mbykýpe peñeñuãrõ guáichata hína.   Ñandejára ojapóta yvyty Perasim,  ha Gabaón ñúme ojapo haguéicha, ojapóta mbaʼe ñahaʼarõʼỹva, ojapóta mbaʼe ñahenduʼỹva.   Upévare, anive peñembohory! Cháke peñeñapytĩ suʼuvéne. Ahendu niko Ñandejára ipuʼakapáva heʼíma hague ohunditaha ko tetã tuichakue.   Pejapysaka ko haʼévare, pehendu porã che ñeʼẽ:   Pe yvy ombovóva oñemitỹ haguã, ndahaʼéi ára pukukue ojoka mantéva ha omopererĩ pe yvy.   Ombojoja rire pe yvy, oñotỹ hinojo ha omyasãi komíno, oñotỹ trígo ityguãme, seváda hendaguãme ha senténo hembeʼýre.   Tupã oheko mboʼe chupe mbaʼéichapa ojapo vaerã.   Hinojo ndojejykýiri, ha komíno ári noñemboguatái karréta; pe hinojo oñenupã yvyra poguasúpe ha komíno katu yvyra poʼípe.   Trígo ojejykýi ramo, ndahaʼéi oñembope mantéva; oñembohasávo hiʼári karréta, haʼỹi ojejykýi oñemyanguʼiʼỹre.   Upéicha avei Ñandejára ipuʼakapáva. Iñakãme oguereko hembiaporã hecha ramomby, ha imbaʼe apópe ikatupyry eterei. Cháke Ariel, Ariel, táva opyta hague David! Tohasánte umi áño ojoapykuéri hiʼarete kuéra reheve.   Upérõ Ariel ndive ajopy vaíta, oĩta pyahẽ ha jaheʼo, ha ndéta chéve guarã Ariel  joguaha.   Andyrýta nde rehe David ojapo haguéicha, romongoráta yvykua pypukúpe ha amopuʼãta nde rehe óga yvate ñorãirõrã.   Yvýre ndereitýta hikuái, ha ne ñeʼẽ ikangýta póra ñeʼẽicha, yvy tĩmbo apytégui oñeʼẽ ngururu vaicha reñehendúta.   Ha upéicha háguinte, peteĩ sapyʼaitépe, nde rehe ijaʼeʼỹva yvy kuʼícha opytáta ijakuʼi, ha oporojopy vaíva ñana piru kuéichata yvytu oguerovevéva.   Ñandejára ipuʼakapáva umi nde rehe ijaʼeʼỹvape, oñeñandukáta Ára sunu, yvy ryrýi, sununu mbarete, Ára pochy, yvytu ratã, ha tata rendy opa mbaʼe ombokusuguévape.   Képe guareichagua, ha pyharekue jahecháva ramo guáicha, ohasáta umi tetã atýra Ariel ndive oñorãirõ vaekue, ha opa umi hese opuʼã, ondyry itáva mbaretére ha chupe omongora vaekue.   Haʼetéta iñembyahýiva, iképe ohecháva okaruha, ha opáyvo ojejuhu pyʼa nandi; térã ijyuhéiva, iképe ohecháva hoyʼuha ha opáyvo ijyuhéi. Upéicha ojehúta umi tetãme yvyty Sión rehe ondyrýva.   Néi katu, akóinte ta pende rova tavy! Akóinte ta pene resatũ, mbaʼeve pehechaʼỹre! Akóinte okaʼúvaicha pevava, ndapeʼúi ramo jepe!   Ñandejárako ohekuavóma pende ári topehýi mbarete, omboty pende resa, peẽ maranduhára,  ha pende ahoʼi akã ahojápe.   Opa pehecha vaekue oiko peẽme guarã peteĩ mbaʼe kuatiáre ojehai vaicha, oñembyapakua ha oñeñapytĩ suʼúva. Oñemeʼẽ ramo omoñeʼẽ kuaávape ha ojeʼe chupe: “Emoñeʼẽ chéve kóva”, haʼe heʼíta: “Ndaikatúi, oñeñapytĩ suʼu niko,”   Ha omeʼẽ ramo nomoñeʼẽ kuaáivape ha ojeʼe chupe: “Emoñeʼẽ chéve kóva”, haʼe heʼíta: “Namoñeʼẽ kuaái.”   Ñandejára heʼi chéve: “Koʼã tetãgua heʼínte ojapoha pe che haʼéva ha ijurúpente che rerohory, ipyʼapýpe katu mombyry oĩ che hegui, che mombaʼe guasu ramo jepe, iñakãgui osẽ vaekuénte ojapo, ha nomaʼẽi voi pe ojapóvare.   Upévare ajapóta hechapyrãva, mbaʼe oporomondýiva koʼã tetãgua apytépe. Iñarandúvagui opáta imbaʼe kuaa, ha iñakã porãvagui iñarandu.”   Cháke, umi okañýva Ñandejáragui, oñomi haguã upe oguerekóva iñakãme, hembiapo vai ojapóva pytũmbýpe ha heʼi: “Avave na ñande rechái! Ndaipóri ñande kuaáva”!   Mbaʼéicha piko peichaite peve pende tavy! Peteĩchante piko pe ñaiʼũ ha pe ñaiʼũre ombaʼapóva! Peteĩ mbaʼe ndeʼi moʼãi ijapoharépe: “Nde nda che apói kuri”, ha pe ñaiʼũgui guare ndeʼi moʼãi ijapohápe: “Ndereikuaái pe rejapóva.”   Vokói eténte kaʼaguýgui oikóta kokue, kokue katu ojoguáta kaʼaguýpe.   Upe árape ijapysapéva ikatúta ohendu oĩ ramo chupe kuéra omoñeʼẽva kuatia. Ha hesatũva ikatúta ohecha, ndoiko moʼãvéi pyhare ha pytũmbýpe.   Ojeapoʼívape ombovyʼa jeýta Ñandejára, horýta umi imboriahuvéva Tupã Israelgua imarangatúva renondépe.   Opáta umi oporojopýva ha ndaipóri moʼãvéi hova atãva, oporoapoʼíva ha ojaposéva ivaívante voi.   Opáta oporomombeʼu japúva, omoñuhãva mbojovakehárape, ha umi hekopeʼỹ imarangatúvape ombojovakeukáva.   Upévare, Tupã Israel Jára, oguenohẽ vaekue Abrahámpe jejopy vaígui, heʼi: “Águive Jacob notĩ moʼãvéi ha ndahova pytã moʼãvéi,   omombeʼútagui che réra imarangatuha, ohechávo pe ajapóva ijapytépe kuéra, heʼíta imarangatuha Israel pegua imarangatúva ha omombaʼéta Tupã Israel Járape.   Umi iñakã tavýva iñakã porãta ha oñeʼẽ ngururúva iñeʼẽ rendúta.” Isaías Amós raʼy ohecha vaekue, Judá ha Jerusalén guigua.   Ojehúta ára koʼẽ ramo guápe: Yvyty oĩháme Ñandejára Róga, yvyty kuéra ruʼãme opyta hatãta ha opaite yvytýgui ijyvatevéta. Opa tetã hese oñembyatýta.   Heta tetã heʼíta oúvo: “Jaha jajupi Ñandejára yvytýpe, Israelgua Tupã Rógape, ohechaukáta ñandéve hape, ha hape rupi jaguatáta.” Sióngui osẽta  Ñandejára rembiporavopy Jerusaléngui katu iñeʼẽ.   Tupã ombojovakéta tetã nguérape, joavy oĩva tetã nguéra rupi haʼe omoĩ porãta, umi tetã mombyryve oĩvape jepe. Kyse pukúgui ojejapóta yvy mbovoha, ha kyse yvukúgui machéte. Ndaipóri moʼã véima ñorãirõ, avavépe noñemboʼe moʼãi mbaʼéichapa oñorãirõ vaerã   Néike, Jacob rogagua! Jaguata katu Ñandejára ohesapeha rupi!   Ndereikuaasevéi mbaʼeve ne retãgua Jacob ñemoñarégui, henyhẽ rupi filistéo kuéraicha mbaʼe ñemi kuaahágui ha omanóva ãngue renoihágui, ha ojopopyhýgui tetã mombyrygua ndive.   Hetã henyhẽ óro, pláta ha mbaʼeta ijapyraʼỹvagui, henyhẽ kavajúgui ha hetaite kárro ñarõgui.   Hetã henyhẽ tupã guaʼúgui! Ipógui osẽva renondépe ojayvy, ha ikuãme ojapóvape oñesũ pehẽ.   Yvypóra oñemokarapã, kuimbaʼe oñembokarape. Aníke reheja rei chupe kuéra!   Eike umi ita kuápe, ejasuru yvy kuápe, Ñandejára ipochy etéva ha heko mimbipávagui ekañy, haʼe opuʼã ramo yvy omboryrýivo!   Umi ojejapóva itĩndýta; ha itĩ puʼãva oñembokarapéta.   Ñandejára ñoite upe árape ohechaukáta tuichaha, Ñandejára ipuʼakapáva árata hína upéva. Haʼe oñemoĩta umi itĩ puʼãva rehe ha umi ojejapóvare, opa ojererovúva ha oñemboyvatévare,   opa Líbano pegua kuriʼy yvatére, opa Basán pegua yvyra máta guasúre,   opa yvyty yvatére, opa yvy puʼã ijyvatevévare,   opa óga yvatére, opa táva korarapy jere mbaretére,   opa Tarsis pegua várko kuérare, opa várko mbaʼetágui henyhẽvare.   Umi ojejapóva itĩndýta, itĩ puʼãva oñembokarapéta, Ñandejára ñoite upe árape ohechaukáta tuichaha,   ha tupã guaʼu kuéra ohundipáta.   Oikéta hikuái ita kuápe, ojasurúta yvy kuápe, Ñandejára ipochy etéva ha heko mimbipávagui okañýta, haʼe opuʼã ramo yvy omboryrýivo.   Upe árape yvypóra omombóta itupã guaʼu kuéra, anguja ha mbopi kuérape, umi tupã guaʼu óro ha pláta, haʼe ojapo vaekue oñesũ haguã henondépe.   Ita pykoʼẽ rupi ojasurúta ha ita kua rupi oikéta, Ñandejára ipochy etéva ha heko mimbipávagui okañývo, haʼe opuʼã ramo yvy omboryrýivo.   Pejeheja yvypóragui, mbaʼeve guasu ikatuʼỹva ojapo. Yvypóra rekove niko tata peju rei. Ñandejára heʼi: “Cháke umi ñemoñare heko puʼãva, imbaʼe aposéva, chéve oporanduʼỹre, ha ojaposéva che ndaʼéiva chupe kuéra, ha péicha iñangaipa ombojoʼa!   Egíptope pyaʼe porã oho hikuái, ha chéve mbaʼeve noporandúi; faraón rehe ojekose ha Egipto guýpe oñemoʼã.   Faraón katu ombotavýta chupe kuéra, ha Egipto guýpe oñemoʼãrõ, otĩta opytávo.   Oime ramo jepe pemondo raʼe tembijokuái, táva kuéra Soan ha Hanés peve,   mbaʼeve ndojapo moʼãi pende rehe pe tetã pitua, avavépe ikatuʼỹva oipytyvõ. Na pende poʼa moʼãi, ñemotĩ mante peẽme oguerúta.”   Upe heʼíva tymba kuéra Négueb peguáre: Tembijokuái kuéra oho joa yvy mbaʼe vaígui henyhẽva rupi, oikohápe jaguarete okororõva, mbói ha mboijagua ovevéva, ha ogueraha imbaʼe repyeta vúrro ha kaméllo apére tetã pitua Egíptope,   mbaʼeve ikatuʼỹva ojapo, avavépe ikatuʼỹva oipytyvõ. Upévare ambohéra péicha: ‘Teju jagua, okororõ reíva ha mbaʼeve ojapoʼỹva’.   Eju koʼágã ha ehai kuatia pehẽngue ári, topyta koʼẽrõ ára peguarã, mbaʼe rechaha ramo opa ára peguarã.   Koʼãva hína tekove reko puʼã, jeroviahaʼỹ, Ñandejára ñeʼẽ ohenduseʼỹva.   Mbaʼe rechahárape  heʼi: “Ani pehecha mbaʼeve”, ha maranduhárape:  “Ani pemombeʼu oréve ikuaaukapy añetegua; pemombeʼu uvei mbaʼe oporombovyʼáva, peje pehechaha mbaʼe oporombojerovia reíva.   Pejei upe tapégui, pepia pe guataha ikareʼỹvagui, ha anive pemoĩ ore resa renondépe upe Imarangatúva Israelgua.”   Upévare, Tupã, Imarangatúva Israelgua, heʼi: “Peẽ ndapeikuaaséi mbaʼeve ko marandúgui, pejerovia mbarete ha po karẽre, ha umíva rehe pejeko;   Upévare, pende rehe opẽta. Pejogua korarapy jere yvate otiripáva, oñemoʼãʼỹhágui hoʼáva;   kambuchi ñaiʼũ ojeka saʼipaite vaicha pejekáta, ha ipehẽngue apytépe peteĩnte jepe ndaipóri moʼãi iporãva ojehupi haguã tataypýgui tatapỹi, térã oñerenohẽ haguã ykuágui y.”   Ñandejára, Tupã imarangatúva Israelgua, heʼi: “Peju jeýke, pepyta pyʼa guapýpe ha hoʼa porãta peẽme. Pende pyʼa guapy ha pejerovia ramo pene mbaretéta.” Peẽ katu ndapeikuaaséi vaekue mbaʼeve,   ha peje uvei: “Nahániri, rokañýta kavaju ári.” Ha upéicha mantéko añete pekañýta hína. Peje vaekue avei: “Rojupíta kárro iñakuãvape.” Iñakuãta ko añete umi pene muñáva.   Peguevíta 1.000, peteĩ renondépe ha sínko renondépe peguevi paitéta mbovymínte pepytáta, peteĩ yvyra opytaháicha mbaʼe rechaukaha ramo yvyty ruʼãme,   Ñandejára pene raʼarõ pende poriahurereko jey haguã; hiʼã itéma chupe ohechauka peẽme imborayhu, Ñandejára niko Tupã heko jojáva. Ovyʼaitéta umi hese ojeroviáva.   Peẽ, Siongua peikóva Jerusalénpe, ndapejaheʼo moʼã véima. Ñandejára pende poriahurerekóta ohendu vove pesapukái chupe pejerurévo pytyvõ, ha pene rendu vovénte oporandúta peẽme mbaʼépa peipota.  Ha Ñandejára omeʼẽ ramo jepe peẽme jehasa asy rehegua mbuja ha ñembyasy rehegua y, haʼe hína pene mboʼehára ha nokañy moʼã véima pende hegui. Pende resa teépe pehecháta chupe.  Ha pepia ramo pende akatúa térã pende asu gotyo, pehendúta peteĩ ñeʼẽ pende rapykuéri heʼítava peẽme: “Kóva hína pe tape, tapeho koʼa rupi.”  Ha pene mbojeguarúta mbaʼe kyʼáicha umi taʼãnga plátape oñembyapéva ha tupã guaʼu kuéra órope oñembojahúva. Pemombóta mbaʼe kyʼáicha, ha yty ramo perekóta.  Ñandejára omboúta ama upe mbaʼe raʼỹi pende yvýpe peñotỹva peguarã ha pe mbuja osẽva pende yvýgui iporã ha heta. Pene rymba kuérape hembypáta hoʼu vaerã.  Umi guéi ha vúrro ombaʼapóva pende kokuépe jepe, oguerekóta hembiʼurã umi kapiʼi iporãve ha hevéva.  Oguahẽvo pe jejuka guasu ára ha hoʼávo umi óga yvate imbaretéva, oĩta ysyry guasu osyry hatãva opa yvyty yvate ha umi yvy puʼã yvatépe.  Ñandejára oipohano ha ojokuáta umi hetãgua oikutu vaekuépe. Upérõ jasy ohesapéta kuarahýicha ha kuarahy ohesapéta 7 kuarahýicha.   Pemaʼẽ, Ñandejára ite voi ou hína mombyrýgui; ipochy hendy hína, tatakua guasu hatatĩmba vaicha, hembe rehe ojekuaa ipochy etereiha, ikũ ojogua tata opa mbaʼe ombokusuguéva,   ipytuhẽ ojogua ysyry pochy oguahẽva ñande ajúra peve. Ou omyakãsã ha ohundívo, ojuruka ha ombohape avývo tetã nguéra.   Peẽme guarã katu oĩta purahéi, arete marangatu pyharépe ramo guáicha. Pende pyʼa rorýta, umi oguata vaicha turu púpe ojupívo yvyty marangatúpe, Israel moʼãhára oĩháme.   Ñandejára ohendukáta iñeʼẽ hyapu mbaretéva ha ohechaukáta ipokatu, ipochy rendýpe omonguʼétava, tata rendýicha opa mbaʼe ombokusuguéva, Ára tiri, amangy ha amandáuicha.   Ohendúvo Ñandejára ñeʼẽ ha ñembyepoti guasu hiʼári oúva, Asiria oryrýi osusũmbáta kyhyjégui.   Oity vove hiʼári Ñandejára itukumbo, mbaraka ha árpa pu oñehendúta. Ñandejára hese ondyry mbarete etereíta.   Ymaite guive oñembosakoʼi hína Asiria ha huvicha guasúpe guarã, jehasa asy renda ipy ha ipypukúva, peteĩ tata rendy heta jepeʼa reheve. Ñandejára oipeju ha ombojepotáta, asúfre ysyry pochýicha. Cháke, umi Egíptope ohóva pytyvõ rekávo, ojeroviáva kárro, kavaju heta ha hiʼariguáre. Ha nomaʼẽi Imarangatúva Israel guáre, ndohekái Ñandejárape!   Haʼéko ikatupyry hína ha ogueru kuaa ivaíva, ha heʼi rire iñeʼẽ, ojapo katuete. Haʼe oñeñandukáta heko añáva ha umíva ykére guápe.   Umi Egiptogua, yvypórante, ndahaʼéi tupã, ikavaju kuéra toʼo rei ndahaʼéi espíritu. Ñandejára oipysóta ipo ombyepoti haguã chupe kuéra, hoʼáta pe moʼãhára ha umi oñemoʼãva; peteĩcha omanombáta.   Ñandejára heʼi chéve: “Jaguarete ojuka ramo ovecha ndokyhyjéi herekua kuéragui, oñembyatypa ramo jepe omondýi haguã chupe isapukáipe; upéicha oúta yvyty Siónpe Ñandejára ipuʼakapáva, omoʼã haguã hetã guápe.   Haity omoʼãháicha guyra hiʼári ovevévo, péicha omoʼãta Jerusalén Ñandejára ipuʼakapáva. Hese oñangarekóta, ivaívagui oipeʼáta. Omoʼãta ha oipeʼáta jejopy vaígui.”   Israel raʼy kuéra, peju jeýke upe peapoʼi ete vaekue rendápe.   Opavave peẽ pemboykeha ára tupã guaʼu óro ha pláta, pende po ahẽme pejapo vaekue,   Asiria kyse puku rupi hoʼáta, ha ndahaʼe moʼãi yvypóra rembiapokue. Oguevíta kyse puku renondépe ha imitã rusu kuéragui oikóta tembiguái;   Kyhyjégui huvicha guasu opoíta pýgui ha mburuvicha kuéra chupe oheja reíta. Kóicha heʼi Ñandejára, hata rendy oguerekóva Jerusalénpe ha hatakua Siónpe. Oĩta mburuvicha guasu hekópe oisãmbyhýtava ha sãmbyhyhára teko joja oiporútava.   Peteĩ-teĩ haʼe kuérava ojoguáta ku yvytúgui ñakañyha ha ára pochýgui ñañemoʼãha, y rape, yvy perõ oñemboyʼu haguã, kuarahyʼãicha yvy ojeikoʼỹháme.   Tesapyso haʼe kuéra oiporúta ha ojeʼéva rehe ojapysaka porãta;   oimeháicha reínte mbaʼeve ndojapo moʼãi, oiporúta uvei akã guapy, ha hesakã porãta opa mbaʼe haʼe kuéra heʼíva.   Avave ndeʼi moʼãi ikarai guasuha heko añáva ha tekove otĩʼỹ ndojeporavo moʼãvéi mburuvicha ramo.   Heko añáva iñaña vaicha oñeʼẽ ha iñakãme oguereko ivaíva. Oheka mbaʼéichapa oporohundíta ha Ñandejára rehe oñeʼẽ rei. Iñembyahýivape omondo po nandi ha nomboyʼúi ijyuhéivape.   Tekove otĩʼỹ oiporu pokarẽ ha oguereko iñakãme ivaíva. Japu reheve ombyai imboriahúvape ha mbaʼeve oguerekoʼỹvape ohundi, ojerure ramo teko joja.   Imarangatúva katu oguereko iñakãme hekópe guáva, ha upévape oñemohatã.   Peẽ kuña, pejepyʼapyʼỹva mbaʼevére, pehendu ko haʼétava peẽme. Kuña peikóva kyhyjeʼỹre, pejapysaka che ñeʼẽre.   Koʼágã peiko pyʼa guapýpe, mbovy áño rire mínte katu peryryipáta ha napemonoʼõ moʼãvéi parral.   Peẽ pejepyʼapyʼỹva mbaʼevére, peryrýike. Peẽ peikóva pyʼa guapýpe, pesusũke, pemboi pende ao ha peñemonde vosakuépe mbaʼe mbyasyrã.   Pehechauka mbaʼe mbyasy ñu rory ha parralty rovyũ rupi.   Ñuatĩ ha javorái opuʼãta che retãme, ha opa óga rorýpe ovyʼaháre oikóva.   Pe táva guasu opytáta haʼeño; oiko haguépe hetaite opytáta avaveʼỹre. Umi korarapy jere mbarete ojeheja reíta opa árape guarã. Vúrro saite upépe ovyʼáta, ha okarúta mymba kuéra.   Ñandejára pokatu ou jeýta ore ári, ha yvy ojeikoʼỹhágui oikóta ñemitỹ renda, ha upéva iporã itevéta.   Ojeikóta teko jojápe ha ojejapóta hekopeguáva opa upe tetã pýre.   Teko joja omoheñóita pyʼa guapy, ha pyʼa guapýgui osẽta teko guapy ha kyhyjeʼỹ opa árape guarã.   Che retãgua oikóta oĩʼỹháme ñorãirõ, ojekyhyjeʼỹháme, ha oĩháme teko guapy.   Kaʼaguy oñemoperõ mbaitéta ha ojeitypáta yvýre táva kuéra.   Peẽ katu pevyʼáta, pende kokue heʼõ porãta ha hetáta kapiʼi pene rymba vúrro ha pene rymba guéipe guarã. Cháke nde, porohundiha nereñehundíriva, guasu apiha nderejeguasu apíriva! Reporohundipa rire reñehundíta, reporoguasu apipa rire rejeguasu apíta.   Ore Jára, ore poriahurereko, nde rehe niko rojerovia. Nde rehe rojekóta opa ára, hoʼa vai ramo oréve nde ore pytyvõta.   Cháke erévo, tetã nguéra okañy, reñeñandukávo, haʼe kuéra isarambi.   Hese kuéra ijaʼeʼỹva tukúicha ojepoíta hiʼári kuéra ha hoʼupáta imbaʼeta.   Ñandejára opavave ári oĩ, haʼe yvágape oiko. Hekópe guáva ha teko jojágui Sión guápe omyenyhẽ,   ha opa ára kyhyjeʼỹre omoingóta chupe kuéra. Mbaʼe kuaa ha arandu, mbaʼe porã oporopeʼáva jejopy vaígui. Ñandejára ñembyaje, tuichaiteve mbaʼe.   Ehendumi mbaʼéichapa osapukái ipyʼa guasúva okaháre, ha mbaʼéichapa hasẽ ojejokuáiva pyʼa guapy ojerurévo!   Umi tape rupi ndaipóri avave, ndaipóri oguatáva ñeʼẽ meʼẽ rehe oñepyrũmba. Ndaipóri oikuaaséva avavégui mbaʼeve.   Yvy inandipa ha ndojeporuvéi, Líbano kaʼaguy kuéra hesaʼyju ha ipirupa, ñu Saróngui oiko yvy ojeikoʼỹha, iperõmba Basán ha yvyty Carmelo.   Ñandejára heʼi: “Koʼágã añeñandukáta; koʼágã ajechaukáta che tuichakue ha che reko mimbipápe.   Umi mbaʼe pene akãme pereko ha pejapóva, kapiʼi pirukue ha yty rei; tata rendýicha aipeju ha ambokusuguéta.   Tetã nguéragui oikóta tanimbu; ñuatĩ oñekytĩvaicha tatápe okaipáta.   Mombyry peiméva pehendu ajapo vaekue, aguĩ peiméva peikuaa che pokatu.”   Oryryipa Siónpe mbaʼe vai apoha, heko añáva oñemondýi eterei, ha heʼi: “Máva ore apytéguipa ikatúne oikove pe tata rendy opaveʼỹva ha opa mbaʼe ombokusuguévape?”   Hekópe oikóva ha añetegua heʼíva, mbaʼeta nombyatýiva mbaretépe noñembopopeguáiva, tembiapo vai guigua nohenduséiva mbaʼeve, ha hesa ombotýva ohechaʼỹ haguã ivaíva,   upéva oikóta kyhyjeʼỹre, oguerekóta oñemoʼãha ita guigua óga yvatépe, tembiʼu ha y oikotevẽva opa ára oguerekóta.   Rehecha jeýta mburuvicha guasu heko mimbipápe, pe tetã rembeʼy mombyry peve ojepysóta.   Eréta, ne manduʼávo kyhyje yma guarére: “Mamo piko oime viru oñemeʼẽva mbyatyha? Mamo piko oime mbaʼe pohyikue raʼãha? Mamo piko oime óga yvate kuéra papaha?”   Ndereiko moʼãvéi tetãgua jejapo apytépe ku iñeʼẽ nahesakãiva ha ikatuʼỹva avave oikuaa.   Emaʼẽ Sión rehe, táva javyʼaha. Ejesareko Jerusalén rehe, táva ojeikoha kyhyjeʼỹre. Ojoguáta tekoha mbaretépe, ijyvyra oñemyatãha ikatuʼỹva ojepeʼa ha isã nguéra ikatuʼỹva oso.   Upépe Ñandejára ojechauka ñandéve imimbipápe. Upépe heta oĩ ysyry ha y rape ipéva, oikoʼỹha rupi kanóa ha ygára mbarete.   Avave ndeʼi moʼãi: “Che rasy hína.” Ha umi upépe oikóvape ojeheja reíta hembiapo vaikue. Peñemboja tetã nguéra pehendu haguã: Pejapysaka porã tetãgua! Yvy ha opa mbaʼe ipype oĩva, yvy tuichakue ha opa mbaʼe chugui osẽva, pehendu!   Ñandejára ipochy hína opa tetã ha iñorãirõhára ndive. Omboykéma chupe kuéra ñehundirã, ha ojejuka haguã ohejáma chupe kuéra.   Umi teʼõngue oñemombo okápe, opuʼã pe inengue ha umi yvytýre osyry tuguy.   Kuarahy, jasy ha mbyja kuéra oiko yvy tĩmbo ramo ha kuatiáicha oñembyapakua yvága. Mbyja kuéra hoʼapáta okuiháicha parral ha ígo rogue piru.   Péina che kyse puku okaʼúvaicha yvágagui oguejýta Edom ári, che haʼémava oñehundi ete haguã.   Che kyse puku tuguýgui henyhẽ, kyrakuépe oñemonamba, ovecha ha kavara mácho ruguy ha pitikiriʼĩ kyra kuéicha, che ajapógui mymbajuka  Bosrápe, jejuka guasu Edómpe.   Tóro saite rangue hoʼáta pe tetã ha tóro rangue tetãgua pyʼa guasu. Pe yvy, tuguýpe okaʼúta ha kyra kuépe oñemonáta.   Haʼégui ñemyengovia ára Ñandejárape guarã, ñemyengovia áño Sión Moʼãhára peguarã.   Hiʼysyry kuéragui oikóta vléke, ijyvy timbógui asúfre, ha ijyvy hendýta vlékeicha,   ára ha pyhare ogueʼỹtava, ha opa ára hatatĩva. Upépe ndojeiko moʼãi maramove, upe rupi ndojehasa moʼãi arakaʼeve.   Hese oñemombaʼéta kavureʼi ha suinda, upépe oikóta urukureʼa ha yryvu. Ñandejára hiʼári oipysóta sarambikue ha mbaʼeveʼỹ.   Mburuvicha kuéra nomoĩ moʼã véima avavépe mburuvicha guasúrõ ha mburuvicha guasu kuéra ojejukapáta.   Hóga guasu kuérape okakuaáta karaguata, hóga mbarete kuérape, pyno ha ñuatĩ. Oikóta chugui kuéra aguaraʼi rekoha ha ñandu guasu raity,   upépe oñembyatýta jaguareteʼi ha aguara guasu, upépe aña nguéra oñohenóita ha upépe avei karai pyhare opytuʼúta ha upépe ovyʼáta.   Upépe mbói kuéra ikuára oguerekóta, omboʼa ha ombojáta hupiʼa. Taguato kuéra avei upépe oñembyatýta, oñondive mácho ha kuña.   Peipyguara Ñandejára kuatia ha pemoñeʼẽ. Peteĩ jepe umi mymba naiporeʼỹi, ndaipóri iñirũʼỹre opytáva, péicha heʼi haguére Ñandejára ha haʼe voi chupe kuéra ombyaty.   Haʼete chupe kuéra pe yvy ombojaʼo, ha peteĩ-teĩ hendaguãme omoĩ. Haʼe kuéra oguerekóta imbaʼerã opa árape guarã, upépe oikóta ára paveʼỹ meve. Tahory yvy ojeikoʼỹha ha yvy iñapekãmbáva, tovyʼa ha ta ipoty yvy perõ!   Tahenyhẽ yvotýgui, tahory, tosapukái vyʼágui! Chupe oñemeʼẽ Líbano reko mimbi, Carmelo ha Sarón reko jegua. Maymáva ohecháta Ñandejára imimbipápe, Tupãme ohecháta ijajaipápe.   Pemombarete ikangývape, pemokyreʼỹ ikaneʼõvape.   Peje ojepyʼapývape: “Néike, ani pekyhyje! Ápe oĩ pene Tupã, ou omyengoviávo pende rehe ijaʼeʼỹvape ou pende peʼávo jejopy vaígui.”   Upérõ umi ohechaʼỹva ohecháta, ha umi ohenduʼỹva ohendúta.   Upérõ ijapáva, guasúicha oñaníta ha iñeʼẽngúva vyʼágui osapukáita, hetátagui pe y yvy ojeikoʼỹháme ha y osyry hatãva yvy perõme.   Yvy ndahiʼýivagui ojapóta y renda ha yvy ijyuhéivape ombohetáta yvu. Aguaraʼi rekohágui, oikóta takuaraty ha pirity.   Upépe oĩta peteĩ tape oñembohératava “Tape marangatu”. Upe rupi ndoguata moʼãi heko kyʼáva ha itavýva ndoiko moʼãi.   Áño 14 oisãmbyhy haguépe Ezequías, Asiria ruvicha guasu Senaquerib, ondyry opa Judá pegua táva oñemombaretéva rehe ha oñemombaʼe hese kuéra.  Laquis guive omondo Jerusalénpe peteĩ mburuvicha heta ñorãirõhára reheve mburuvicha guasu Ezequías rendápe. Ha opyta pe y rape oúva ynoʼõ yvatevegua ykére, tape ohóvape Ao Joheiha ñúme.  Upépe osẽ hikuái huguãitĩvo: mburuvicha guasu róga rerekua Eliaquim, Hilquías raʼy Sebná ha kuatia kuéra rerekua, ha mburuvicha guasu moirũha Asaf raʼy.  Upe Asiria pegua mburuvicha heʼi chupe kuéra: —Peje Ezequíaspe kóicha heʼiha Asiria ruvicha guasu: ‘Mbaʼére piko rejerovia eterei nde jehe?  Nde piko reimoʼã juru heʼẽ ikatuha ñambojoja teko katupyry, ha mbaʼe kuaa ñorãirõrã rehegua? Mávare piko reimoʼã rejeko repuʼã haguã che rehe?  Ahecha rejekoha Egipto rehe. Cháke Egipto niko takuapi ojekámava.  Ha oimérõ hese ojekóva, oikutúta chupe ipópe ha ojasuríta hese. Péichako hína Egipto ruvicha guasu Faraón opa umi hese ojekóvape guarã.  Ha ere ramo chéve: Ore rojerovia Tupã ore Járare, mañei piko Ezequías ndoipeʼái raʼe umi haʼe oñemomorãha, ha umi Tupã altar, ha heʼi Judá ha Jerusalén guápe omomorã haguã chupe peteĩ altar añópente?  Ameʼẽ ramo ndéve 2.000 kavaju Asiria ruvicha guasu rérape, cháke nderejuhúi chéne hiʼári guarã.  Nde ndaikatúi remboguevi michĩvévape jepe asírio ruvicha kuéra apytégui, ha piko rehupytýta Egipto guágui kavaju kuéra ha hiʼári guarã?  Hiʼarietegua, nde piko reimoʼã che aju hague andyrývo pende rehe ha ahundívo pene retã, ajekoʼỹre Ñandejára rehe? Haʼe hína upe heʼi vaekue chéve andyry haguã pende rehe ha pohundi!’   Eliaquim, Sebná ha joa heʼi Asiria pegua mburuvichápe: —Eñeʼẽna oréve araméope, oréko upéva roikuaa. Ani reñeʼẽ hebréo umi korarapy jere ári oĩva oikuaaʼỹ haguã.   Upe Asiria pegua mburuvicha katu heʼi: —Ndahaʼéi nde ruvichápe ha ndahaʼéi peẽme ave Asiria ruvicha guasu heʼi hague chéve haʼe haguã koʼã mbaʼe. Umi korarapy jere ári oĩvape uvei. Haʼe kuéra niko peẽicha, hoʼúta avei hepoti ha hoyʼúta ity.   Upérõ pe mburuvicha oñemboʼy ha heʼi hatã hebréope: —Pehendúke ko heʼikáva peẽme mburuvicha guasu Asiria pegua:  ‘Ani perovia pe Ezequías heʼíva. Haʼe ndaikatu moʼãi pende peʼa jejopy vaígui.’  Ezequías oipota ramo pejerovia Ñandejára rehe heʼívo peẽme: ‘Ñandejára ñande peʼáta katuete ko ivaívagui. Haʼe ndoheja moʼãi ko táva hoʼa Asiria ruvicha guasu po guýpe’,  ani pehendu chupe. Asiria ruvicha guasu che mbou haʼévo peẽme oikeseha jekupytýpe pene ndive. Peñemoĩnte haguã ipópe, ha péicha ramo, maymáva ikatúta hoʼu iparralty ha hiʼigotýgui, ha hoyʼúta ijykua teégui.  Upéi pende reraháta peteĩ tetãme ko pene mbaʼévaichagua, oĩháme trigoty ha parralty pejapo haguã mbuja ha kaguy.  Ezequías heʼi ramo peẽme Ñandejára pende peʼataha ivaívagui, ani perovia chupe. Oĩ ngaʼu piko peteĩ, umi tetã tupã nguéra ikatu vaekue oipeʼa hetãme Asiria ruvicha guasu poguýgui?  Mamo piko oime Hamat ha Arpad tupã nguéra? Mamo piko oime Sefarvaim tupã nguéra? Ikatu ngaʼu piko oipeʼa raʼe Samaríape Asiria poguýgui?  Máva piko umi tetã tupã nguéra apytégui ikatu raʼe oipeʼa hetãme Asiria ruvicha guasu poguýgui? Mbaʼére piko peimoʼã ikatutaha Ñandejára oipeʼa ipoguýgui Jerusalén?   Haʼe kuéra okirirĩ ha mbaʼeve ndeʼíri chupe, mburuvicha guasu heʼi haguére ani haguã heʼi chupe mbaʼeve.  Upérõ, mburuvicha guasu róga rerekua Eliaquim, mbaʼe haihára Sebná ha mburuvicha guasu moirũha joa omondoro ijao ñembyasýgui ha oho omombeʼúvo mburuvicha guasu Ezequíaspe umi heʼi vaekue Asiria pegua ruvicha. Ohendúvo ko mbaʼe, mburuvicha guasu Ezequías omondoro ijao. Oñemonde ao vosakuépe ñembyasýgui ha oho tupaópe.  Ha omondo mburuvicha guasu róga rerekua Eliaquímpe, mbaʼe haihára Sebná ha umi paʼi itujavévape, ñembyasýgui oñemondéva avei ao vosakuépe, heʼi haguã maranduhára  Isaías Amós raʼýpe:  Kóicha heʼi Ezequías: “Kóva ko ára hína jepyʼapy, ñembyepoti ha ñemotĩ ára. Roime kuña imemby pota vaicha, ha kangýgui ikatuʼỹva imemby.  Hángaʼu Tupã nde Jára ohendu raʼe umi mbaʼe heʼi vaekue mburuvicha oúva Asíriagui, ijára Asiria ruvicha guasu rembijokuái, oñeʼẽ reitýva Tupã oikovévape! Hángaʼu ombyepoti chupe opa umi mbaʼére. Oime vaerã niko Tupã nde Jára voi ohendu raʼe! Eñemboʼe kena umi opytáva rehe gueteri.”   Mburuvicha guasu Ezequías rembijokuái kuéra oho Isaías rendápe,  ha haʼe heʼi chupe kuéra: “Peje pende ruvichápe: ‘Péicha heʼi Ñandejára: Ani rekyhyje che apoʼi haguére Asiria ruvicha guasu rembiguái kuéra.  Che voi amoguahẽta ijapysápe ñeʼẽ ngururu ha upéva ohendúvo oho jeýta hetãme. Ha che voi ahatapyñáta ojejuka haguã upépe.’”  Pe asírio ruvicha oikuaa mburuvicha guasu Asiria pegua oho hague táva Láquisgui. Upémarõ osẽ oho Jerusaléngui, ha ojuhu Asiria ruvicha guasúpe ondyry jave Libná rehe,  Upépe Asiria ruvicha guasu ohendu Tirhaca, Etiopía ruvicha guasu, ouha hína chupe ñorãirõhára aty guasu reheve. Asiria ruvicha guasu omondo jey hembijokuái Judá ruvicha guasu Ezequías rendápe heʼikávo chupe:   “Ne Tupã, nde rejeroviaha, heʼi ndéve Jerusalén ndoʼa moʼãiha che pópe; aníke rerovia cháke ne mbotavy hína.  Rehendúmane raʼe mbaʼépa ojapo Asiria ruvicha guasu kuéra opa umi tetã ohundise vaekuére. Ha piko nde rehe nda che puʼaka moʼãi?  Umi che ypykue ohundi vaekue hetã Gozán, Harán, Résef, ha upéi ave umi Bet-Edén guápe, oiko vaekue Telasárpe. Umíva umi tetã tupã ngaʼu piko ikatu raʼe ojoko ani haguã umi hetã oñehundi?  Mamo piko oime umi Hamat, Arpad, Sefarvaim, Hená ha Ivá ruvicha guasu kuéra?”   Ezequías oipyhy upe kuatiañeʼẽ umi tembijokuái oguerúva, ha ohecha mbaʼépa heʼi. Upéi oho tupaópe, oipyso upe kuatiañeʼẽ Ñandejára renondépe,  ha oñemboʼe kóicha:   “Tupã Israel Jára ipuʼakapáva, keruvim  ári reguapýva, ndénte hína opa tetã yvy arigua Tupã. Nde rejapo vaekue yvága ha yvy.  Upérõ, Isaías, Amós raʼy, heʼika Ezequíaspe: “Kóicha heʼi Tupã Israel Jára: ‘Reñemboʼe niko chéve Asiria ruvicha guasu Senaquerib rehe.’”  Koʼãva hína umi mbaʼe Ñandejára heʼi vaekue Asiria ruvicha guasúre: “Nde apoʼi ha oñembohory nde rehe kuñataĩ Sión. Nde atukupépe, Jerusalén oñakã mbovava nde rehe.   Mávape piko reapoʼi ha reñeʼẽ reity raʼe? Mávape piko resapukái ha remaʼẽ hatã hese raʼe? Imarangatúva Israelguáre!   Ne rembijokuái kuéra rupi reñeʼẽ reity Ñandejárape, ha ere vaekue: ‘Che kárro ñorãirõrã hetaite reheve ajupi umi yvyty ruʼãme, pe Líbano ijyvatevehápe. Aikytĩ umi kuriʼy ijyvatevéva ha umi iporãvéva. Ahupyty umi huʼã ijyvatevéva ha umi kaʼaguy yvotytýpe ojoguáva.   Tetã mombyry rupi ajoʼo ykua ha hayʼu chugui, ha che pýpe ambohypa ysyry kuéra Egipto pegua.   Ha ndereikuaái piko raʼe che, opa mbaʼe Jaraha? Che upe haʼe vaekue opa koʼã mbaʼe oiko haguã? Ymaite guive arekóva che akãme, ha koʼágã péina ajapo. Upéicha rupi nde rejapo yty apy umi táva mbaretévagui.’   Umi upepegua ikangypáva, kyhyjégui oryrýi ha itĩndýva, ojogua umi ñumegua kapiʼipe, kapiʼipe ha kaʼavo óga pepo ári okakuaáva, kuarahy resẽ guiogua yvytu aku ombopirúva.   Aikuaa nde rapykuere ha opa mbaʼe rejapóva; aikuaa nde pochy hague che rehe.   Ha aikuaágui nde pochy rendyha ha ne tĩ atãgui, ne tĩ rehe amoĩta che tyʼãi, nde juru rehe amoĩta juruka ha romondo jeýta pe tape reju hague rupi.”   Upérõ Isaías heʼi Ezequíaspe: “Kóvata mbaʼe rechaukaha peẽme: Ko áño kóvape peʼúta mbaʼe raʼĩy hoʼa vaekue ha heñói jeývagui, pe áño oúvape, umi ijehegui rei heñóivagui, pe áño mbohapyhápe katu peñemitỹ ha pemonoʼõ. Peñotỹ parral ha peʼu hiʼa.   Umi Judagua opytáva hapo ha hiʼa jeýta.   Peteĩ hembyremi opytátagui Jerusalénpe ha yvyty Siónpe. Ñandejára ipuʼakapáva upéva ojapóta, ohayhu rendýgui chupe kuéra.”   Upévare kóicha heʼi Ñandejára Asiria ruvicha guasúre: “Haʼe ndoike moʼãi ko távape, peteĩ huʼýnte jepe ndopoi moʼãi hese. Nondyry moʼãi hese tete moʼãha ipópe ha nomboja moʼãi ikorarapy jerére yvy puʼã.   Ha Ñandejára remimbou  oho asírio kuéra rekohápe ha upépe ojuka 185.000 kuimbaʼépe; upe ára ambuépe ikoʼẽ joa heʼõngue.  Upémarõ, Asiria ruvicha guasu Senaquerib, omopuʼã hekoha ha ojevy Nínivepe.  Ha peteĩ jey, omombaʼe guasu jave hína itupã guaʼu Nisrócpe, itupaópe, itaʼýra kuéra Adramélec ha Sarézer, oguahẽ ha ojuka chupe. Upéi oho okañy hikuái yvyty Ararat rupi. Ha hendaguépe opyta oisãmbyhy itaʼýra Esarhadón. Umi árape Ezequías hasy ete. Maranduhára  Isaías Amós raʼy oho oñandúvo chupe ha heʼi: —Heʼika ndéve Ñandejára: ‘Ere ne ñeʼẽ paha nde róga guápe, cháke remanóta hína. Nderekuera moʼã véima.’   Ezequías oñembojere omaʼẽ ogyke gotyo ha oñemboʼe kóicha Ñandejárape:   “Che Jára ne manduʼa kena aiko hague nde rape rupi añetehápe ha che pyʼaite guive, ajapóvo upe reipotáva.” Ha Ezequías hasẽ soro.  Ñandejára heʼi Isaíaspe  oho haguã heʼi Ezequíaspe: “Tupã, nde ru ypykue David Jára, heʼi: ‘Ahendu ne ñemboʼe ha ahecha nde resay. Ambopukuvéta 15 áño nde rekove.  Roipeʼáta ndéve, ha Jerusalén guápe avei, Asiria ruvicha guasu pógui. Che añangarekóta ko távare.”   Isaías heʼi chupe: —Kóvata hína mbaʼe rechaukaha Ñandejára ojapotaha pe heʼi vaekue ndéve:  Upe reloj kuarahy Ahaz ojapouka vaekuépe, amboguevíta 10 grádo pe kuarahyʼã oguejýma vaekue. Ha kuarahyʼã oguevi upe relójpe umi 10 grádo oguejy vaekue.   Judá ruvicha guasu Ezequías okuerávo imbaʼasýgui ohai kóicha:   Che haʼe kuri che jupe, che rekove hiʼaju jave aha vaerã. Añemondo omanóva retãme, ojepeʼa che hegui umi ára hembýva gueteri chéve.   Che haʼe kuri che jupe, ndahecha moʼãvéi Ñandejárape ko yvy ári. Ndahecha moʼãvéi avavépe ko yvy ári.   Ojehupi che róga vakapi ha ojereraha che hegui ovecha rerekua róga vakapícha. Che rekove ojogua peteĩ poyvi ojepyaháva ha oñekytĩ chugui henimbo. Ára ha pyharépe che mbohasa asy.   Asapukái rasy pyhare pukukue, peteĩ jaguarete omyanguʼi ramo guáicha che kãngue. Ára ha pyharépe che mbohasa asy.   Mbyjuʼícha añeʼẽ jerutícha che pyahẽ. Che resa chaʼĩmba yvágare amaʼẽgui. Che Jára, ajejopy vaíko. Che mombaretemína!   Ha mbaʼe piko haʼéta chupe? Haʼe voi niko pe ojapóva hína! Aikóta opa rupi rei aikove aja, che renyhẽta pyʼa rógui.   Umi Ñandejára omoʼãvape oikovéta ha umíva ndive aikovéta che. Nde che mongueráta ha che moingove jeýta.   Che pyʼarohágui, koʼágã che pyʼa guapy, rejoko haguére che rekove yvykua nandi renondépe, ha remombo nde atukupépe opa che angaipa.   Umi oĩva omanóva retãme na ne momorãi, umi omano vaekue na nde rerohorýi. Umi oguejy vaekue yvykuápe ndaikatuvéi ohaʼarõ mbaʼeve nde reko jeroviahágui.   Umi oikovéva mante ikatu nde rerohory ajapoháicha che ko árape. Túva kuéra omombeʼu taʼýra kuérape nde reko jeroviaha.   Nde che peʼa haguére ivaívagui, che Jára, rombopúne ore árpa roikove aja pukukue ore Jára rógape. Upéi heʼi Isaías: “Peru mbaipy ígo, pemoĩ mburuvicha guasu ai rehe ha okueráta.”   Ezequías oporandu: —Mbaʼéicha piko aikuaáta ikatuha aha tupaópe?   Umiha árape, Babilonia ruvicha guasu Merodac-Baladán, Baladán raʼy, ohendu Ezequías hasyha. Ha omondo hendápe hembijokuái, kuatia ñeʼẽ ha jopói reheve, oikuaávo okueráma hague imbaʼasýgui.  Ezequías ovyʼa hendápe oguahẽ haguére hikuái. Upépe ohechauka chupe kuéra umi pláta, óro, mbaʼe ryakuã porã, ñandyry poravo pyre, ha umi hiʼárma kuéra oguerekóva iñongatupy peteĩ kotýpe. Opa mbaʼe oĩva hóga guasúpe ha hetãpýre ohechauka chupe kuéra.  Upérõ, maranduhára  Isaías oho mburuvicha guasu Ezequías rendápe ha oporandu chupe: —Moõgui piko ou umi karai, ha mbaʼéiko heʼi ndéve hikuái? Ezequías heʼi chupe kuéra: —Ou tetã mombyrýgui, aipo Babilóniagui.   Isaías oporanduve chupe: —Ha mbaʼéiko ohecha hikuái nde róga guasúpe? Ezequías heʼi: —Ohecha paite hikuái ápe oĩva. Ndaipóri mbaʼeve iñongatupy arekóva, ahechaukaʼỹva chupe kuéra.   Upépe, Isaías heʼi Ezequíaspe: —Ehendu ko heʼikáva ndéve Ñandejára ipuʼakapáva:  ‘Oúta hína ára, ha upévo opa mbaʼe nde róga guasúpe oĩva, ha opa umi mbaʼe nde ru ypykue kuéra ombyaty vaekue koʼagãite peve, ojereraháta Babilóniape. Mbaʼeve ndopyta moʼãi koʼápe.  Ha nde raʼy kuéra apytégui jepe oĩta ojereraháva Babilóniape. Ha upépe oñehaʼỹiʼóta ha oikóta tembiguái ramo mburuvicha guasu rógape.’   Ezequías heʼi ipyʼa pýpe: ‘ko che aikove ajánte jepe jaikove ramo pyʼa guapy ha kyhyjeʼỹme niko iporã’. Ha upépe heʼi Isaíaspe: —Ahecháko iporãitereiha upe marandu rerúva chéve Ñandejáragui. Pemaʼẽ porãke: Tupã Ñandejára ipuʼakapáva oipeʼa hína tembiʼu reruha, mbuja ha y oipeʼa hína chugui,   oipeʼáta chugui ipyʼa guasu ha oñorãirõ kuaáva, mbojovakeha ha maranduhára,  mbaʼe ñemi kuaaha ha myakãhára,    mburuvicha ha poguasu, mboʼehára, ha mbaʼe rechapyrã apoha, ha paje apoha.   Omoĩta huvicharã mitã rusu, mitã tavy oisãmbyhýta chupe kuéra.   Opavave oikoséta mburuvichárõ, ipuʼakase joáta ojuehe, maymáva ipuʼakaséta iñirũre. Mitã rusu itujáva rehe opuʼãta, ha mboriahu ipoguasúva rehe.   Oĩta ityvýra rehe ipojáiva, ipehẽngue teévape heʼíta: “nde niko nde ao, eiko ore ruvicha ramo, eisãmbyhy ñandéve ko tapere sarambikue.”   Haʼe katu upérõ heʼíta: “Ndaikoséi pene pohãnohárõ, che rógape ndaipóri mbuja ha ao, ani pe che moĩ sãmbyhyhárõ.”   Ojeroʼa Jerusalén, Judá hoʼa yvýre, iñeʼẽ ha hembiapópe ombopochýgui Ñandejárape, ha opuʼãgui heko mimbipávare.   Pe tova atã oiporúva hikuái, oñeʼẽ hese kuéra, Sodómape guáicha iñangaipa omombeʼu, ndoguerotĩri ha ndoguerokañýi. Haʼe kuéra voi ogueru ivaíva hiʼári kuéra!   Tovyʼaite heko jojáva, oho porãta chupe kuéra, hembiapo porãnguépe hyguãtãta!   Cháke iñañáva! Chupe oho vaíta, hembiapokuére chupe oñemyengoviáta!   Há, che retãgua! Mitaʼi umi ojopýva ne ndive, ha kuña ne sãmbyhy. Há, che retãgua! Umi ne sãmbyhýva, ojavyka ndéve nde rape, ne mokañy.   Ñandejára opuʼã oporombojovakévo, oñemboʼy omohendávo tetã nguéra.   Ñandejára oporandu hembiapokue rehe myakãhára ha mburuvicha kuérape. “Peẽ pehundipa umi parralty, pereko pende rógape mboriahúgui peipeʼáva.   Ha mbaʼevete peẽme! Pepyrũmba che retã guáre, ha mboriahu rova pemyanguʼi”, heʼi Ñandejára ipuʼakapáva.   Heʼi Ñandejára: “Pejejapo eterei Sión rajy, pehupi yvate pene akã, pemaʼẽ ñembyesaʼipe, ha mbyky mimi perova pende guata, pende py jeguaka ipúrõ pehenduka haguã.   Ñandejára omyakã perõta Sión rajy kuérape ha ohejáta opívo chupe kuéra.”   Upérõ Ñandejára oipeʼapáta chugui kuéra opa jeguaka, oiporúva ikupýre, iñakãre, ijajúri,   ha ipyapýre. Oipeʼáta avei hova ñomiha,   iñakã rehegua, ipy rehegua jeguaka, kuʼa jokuaha, mbaʼe ryakuã porã ryru, taʼãnga jegua ijajurigua,   kuãirũ, namichãi tĩ rehegua,   ao jegua, ahoja, ao ajurigua, mbaʼe ryru sãingo,   ñane raʼãnga rechaha, ao hepy, opaichagua akã rehegua jegua.   Mbaʼe ryakuã porã rangue oĩta katĩ, kuʼa jokuaha porãme ombyekoviáta vakapi, áva apopẽ rangue oĩta akã perõ, ao jegua rangue, ao vosakue, kuña porã rangue kuña rova pere.   Ne kuimbaʼe ojejukáta kyse pukúpe, ne ñorãirõha kuéra ñorãirõháme omanóta.   Ne rokẽ nguérape ojejaheʼo joáta ha ao hũme oñeñemondéta, repytáta ne ñoite ha yvýpe reguapýta. Tupã heʼi: “Pembovyʼa, pembovyʼa che retã guápe.   Peñeʼẽ pende pyʼaite guive Jerusalénpe ha peje chupe opamaha itembiguái reko, omyengoviapamaha hembiapo vaikuére, ohupytýma hague Ñandejáragui ñenupã joʼa opa iñangaipáre.”   Oĩ peteĩ osapukáiva: “Pembosakoʼi Ñandejárape haperã yvy ojeikoʼỹháme, pejapo yvy perõme tape poʼi ñane Tupãme guarã.   Pemyenyhẽ umi ipykoʼẽha, pemboguejy yvyty ha yvy puʼã. Pejapo yvyty paʼũgui ñu ojoja paitéva.   Upérõ Ñandejára ohechaukáta heko mimbipa ha upéva ohecháta opa yvypóra oñondive. Ñandejára voi upéicha heʼi.”   Oĩ heʼíva: “Ere hatã”, ha che haʼe: “Mbaʼe piko haʼe vaerã?” “Opa yvypóra kapiʼícha, ha yvoty ñúicha hekove.   Pe kapiʼi ipiru, haviru pe yvoty Ñandejára oipeju ramo hiʼári. Yvypóra niko añete ku kapiʼícha.   Pe kapiʼi ipiru, haviru pe yvoty, Tupã ñeʼẽ katu opyta opa árape guarã.”   Ejupi yvyty yvatépe, nde, reraháva Siónpe marandu porã. Hatã esapukái, nde, reraháva marandu porã Jerusalénpe. Esapukái kyhyjeʼỹre, ere Judá pegua táva kuérape: “Péina upépe ne Tupã!”   Oguahẽma Ñandejára ipokatu reheve ha pyapy mbaretépe opa mbaʼe ipo guýpe omoĩ. Ogueru hendive hetãgua oguenohẽ vaekue jejopy vaígui.   Ovecha rerekuáicha ogueraha ijovecha kuéra omongarúvo, ohupi umi ovecha raʼy, ogueraha ijyva ári ha oñangareko ovecha imemby ramóvare.   Máva piko ohaʼã raʼe umi yguasu ipo pytépe, térã ikuãme yvága pukukue ha ipekue? Máva piko omoĩ raʼe mbaʼe raʼãháme yvy arigua yvy? Máva piko ohaʼã raʼe yvyty kuéra, ha yvy puʼã nguéra?   Máva piko heʼi raʼe Ñandejárape, pe ikatúva ojapo térã oheko mboʼe raʼe chupe?   Mávape piko oporandu raʼe oikuaa haguã mbaʼéicha vaerãpa, ohechauka haguã chupe hekópe guáva rape, omboʼe haguã chupe mbaʼe kuaa, ohechauka haguã chupe arandu rape?   Chupe guarã tetã nguéra, peteĩ y tyky hyrúgui hoʼáva, térã peteĩ yvy raʼỹi mbaʼe pohýi raʼãháme. Opa tetã yguasu rupi oĩva, peteĩ yvykuʼi raʼỹinte.   Líbano ndohupytýi jepeʼarã ha mymba kuéra upepegua, mymbahapyrã.    Opa tetã, henondépe ndahaʼéi ramo guáicha mbaʼeve, chupe guarã naiporãi mbaʼeverã.   Mávarepa pembojojáta Tupãme? Mbaʼeichagua taʼãngápa pemoĩta hendaguépe?   Taʼãnga apoha omboyku taʼãngarã, mbaʼe jegua apoha ombyape óro ha ojapo chupe jeguaka ajurigua sã pláta.   Pe oikuaveʼẽtava mboriahu kuaveʼẽ, oiporavo yvyra itujuʼỹva ha oheka taʼãnga apoha haʼevéva, ojapo haguã chupe taʼãnga ovavaʼỹtava.   Ndapeikuaái ngaʼu piko? Arakaʼeve piko napehendúi? Noñemombeʼúi piko peẽme iñepyrũha guive? Ndoikéi piko pene akãme mbaʼéichapa oiko raʼe ko yvy?   Haʼe oguapy ko arapy ári ha upe guive yvypóra tukúpe ojogua. Haʼe yvága ahojáicha oipyso, ojeiko haguã iguýpe.   Haʼe ohundi mburuvicha guasu kuérape ha yvy arigua sãmbyhyhárape.   Ojogua yvyra raʼy ramónte oñeñotỹva, hapo ramo guarã haʼe oipeju hiʼári kuéra ha ipiru, ha yvytu ratã kapiʼi pirukuéicha ogueraha.   Tupã Imarangatúva oporandu: Mávare piko che mbojojáta, añembojoja haguã hese?   Pejesaupi ha pemaʼẽ. Máva piko umi mbaʼe apohare? Pe heʼíva peteĩ-teĩme hembiaporã ha héra rupi ohenói. Haʼe ipokatu ha ipuʼaka mbarete rupi ndaipóri ouʼỹva ijapytépe kuéra.   Mbaʼére piko ere, Jacob, ha ere jey nde Israel: “Ñandejára nda che recha kuaái. Tupã mbaʼeve ndoikuaaséi che hegui?”   Ndereikuaái ngaʼu piko? Arakaʼeve piko nerehendúi Tupãha, opa ára Ñandejára? Haʼe ojapo ko yvy tuichakue, ndaijukuʼái, naikaneʼõi, iñarandu ndaijapýrai.   Haʼe omokyreʼỹ ikaneʼõvape, ikangývape omombarete.   Mitã rusu jepe ijukuʼa ha ikaneʼõne, kariaʼy oñepysãnga ha hoʼáne,   ojeroviáva  Ñandejárare katu ikyreʼỹ jeýne ha taguatóicha  ovevéne. Ijukuʼaʼỹre oñaníne ha oguatáne ikaneʼõʼỹre. “Pekirirĩ che renondépe, tetã nguéra, yguasu mboypyrigua ha peñemokyreʼỹ! Peñemboja ha ñañemongeta, peju ñañombojovake.   Máva piko pe omopuʼãva kuarahy resẽ guio upe kuimbaʼépe opavave rehe ipuʼakáva ñorãirõme? Máva piko pe omoĩva ipópe tetã nguéra ha mburuvicha guasu kuérape ipo guýpe, ikyse pukúpe omyanguʼi ha ihuʼýpe omboveve haguã ñana piru kuéicha chupe kuéra?   Haʼe omuña chupe kuéra kyhyjeʼỹre, nopyrũi ramo guáicha ko yvýre.   Máva piko pe omonguʼe ha ojapóva upéva? Máva piko pe ohenóiva ñemoñare kuérape iñepyrũha guive? Che, opa mbaʼe Jára hína, upe tenondegua ha tapykuegua.   Yguasu mboypyrigua ohecha ha okyhyje, yvy mombyrygua oryryipa, oñembojáma, oguahẽma.”   Haʼe kuéra oñopytyvõ ha heʼi hikuái ojupe: “Néike!”   Taʼãnga mboykuha omokyreʼỹ mbaʼe jegua apohápe, ha martíllo poruha júnke mbotahápe, heʼívo: “Oja porã ojuehe!” Upéi pe taʼãnga oñemombyta clávope ani haguã okuʼe.   Nde katu Israel, che rembiguái, Jacob che rembiporavo, Abraham che irũ tee ñemoñare.   Roguenohẽ vaekue yvy apýra guive, rohenói umi mombyryvehágui ha ndéve haʼe vaekue: “Nde hína che rembiguái, che roiporavo ha noromboykéi.   Ani rekyhyje, che aime ne ndive. Ani rejepyʼapy, che hína ne Tupã. Che romokyreʼỹ ha roipytyvõ, che rojoko che pyapy mbaretépe.   Oñemotĩta ha itĩndýta opytávo umi nde rehe ipochy vaekue, mbaʼeveʼỹrõ guáicha oguetéta umi nde rehe oñemoĩva.   Rehekáta ha nderejuhu moʼãvéi umi nde rehe oñemoĩsévape. Haʼéta mbaʼeveʼỹrõ guáicha, mbaʼevete asy voi, umi oñorãirõva ne ndive   Che, Tupã nde Jára, roguerekógui che po akatúpe ha haʼe ndéve: “Ani rekyhyje, aju roipytyvõvo.”   Israel, Jacob retã, ne michĩ ha ne kangy ramo jepe, ani rekyhyje, che roipytyvõ. Che, Tupã Israelgua Imarangatúva, upe roipeʼáva ivaívagui.   Ajapóta nde hegui mbaʼe raʼỹi jykyiha, hãimbe jovái, ipyahu ha oñehãimbeʼe porãva. Rejykýi ha remyanguʼíta yvyty kuéra ha yvy puʼã nguéra rehejáta kapiʼi piru kuéicha.   Repoíta yvytúre ha yvytu oguerovevéta, yvytu ratã omosarambíta. Upérõ revyʼáta ipyʼa porãgui Ñandejára, Tupã Israelgua Imarangatúva haʼéta nde jeroviaha.   Imboriahu ha mbaʼeve oguerekoʼỹva oiko y rekávo ha ndojuhúi. Ikũ avevopa ijyuhéigui. Che, opa mbaʼe Jára katu, hese añangarekóta, Che, Tupã Israel Jára, ndaheja moʼãi chupe kuéra.   Y ambosyrýta umi yvyty perõme ha yvueta umi ñu rupi amoĩta. Yvy ojeikoʼỹhágui ajapóta y renda ha yvy apekãgui anohẽta ysyry.   Yvy ojeikoʼỹháme amoĩta kuriʼy, jukeri ha olivoty, ha yvy perõme amoheñóita kuriʼy opaichagua,   ikatu haguã opavave ohecha ha oikuaa, hese oñaminduʼu ha ipahápe ohecha kuaa, Che, opa mbaʼe Jára, upe Israelgua Imarangatúva, ajapo hague koʼã mbaʼe che pokatúpe   Ñandejára, Jacob ruvicha guasu, heʼi: Peju mbojovakehápe, peñeʼẽ pende jehe.   Peñemboja pemombeʼu pe ojehútava, ha mbaʼépa heʼise pe ojehu vaekue. Pejemi torohendu. Pemombeʼu pe ojehútava, roikuaa haguã mbaʼépepa opáta.   Peje mbaʼépa oikóta upe rire, roikuaa haguã peẽha tupã. Pejapo pejaposéva, iporã térã ivaíva, ore mongyhyje haguã.   Peẽ katu ndahaʼéi voi mbaʼeve ha pene rembiapokue mbaʼeveténte avei! Ha umi pene mombaʼéva tekove jaheipy hína.   Che amopuʼã chupe yvate gotyo guio, ha oúma, kuarahy resẽ guio ahenói chupe héra rupi. Tujúicha opyrũ, sãmbyhyhára kuérare opyrũháicha tujúre adóve apoha.   Mávapa omomarandu raʼe kóva iñepyrũha guive ikatu haguã jaikuaa? Térã omombeʼu raʼe yma guivéma, jaʼe haguã: “Upéicha ko hína”? Avave peẽva nomombeʼúi ha avave nohendúi peje ramo mbaʼeve.   Che raẽvete haʼe Siónpe: “Ápe oĩ hikuái! Kóina ápe hína!” Ha amondo Jerusalénpe ñeʼẽ rerahaha.   Amaʼẽ tupã nguéra apytépe ha ndaipóri avave oporomboʼéva, ikatu haguã aporandu ha ahendu upe heʼíva.   Péina upépe hikuái! Haʼe kuéra ndahaʼéi mbaʼeve, hembiapokue ndahaʼéi mbaʼevete asy. Taʼãnga nandi reínte hína umíva! “Kóina ápe che rembiguái, che amoʼãva, che rembiporavo che mbovyʼáva. Ipype amoĩ che espíritu ogueraha haguã teko joja opa tetãme.   Ndosapukái moʼãi, ndoporojaʼo moʼãi, nohenduka moʼãi iñeʼẽ okaháre,   nomopẽ moʼãi takuapi ojepepýmava, nombogue moʼãi tataindy hendyʼímava. Ojapóta hekoitépe upe heko jojáva.   Ndopytuʼu moʼãi ha naikangy moʼãi omoĩ meve yvy ári teko joja. Tetã mombyrygua ojapysakáta hemimboʼére.   Péicha heʼi Tupã Ñandejára ojapo ha oipyso vaekue yvága, ojapo vaekue yvy ha opa mbaʼe chugui osẽva, omopytuhẽva opa yvypóra pype oikóvape:   Che, nde Jára, rohenói ha rogueraha nde pógui, nde rupi amoĩ haguã teko joja. Che rohenói aipotágui rehechauka che ñeʼẽ meʼẽ yvypóra kuérape ha resape tetã nguérape.   Pepurahéi Ñandejárape purahéi pyahu, pepurahéi chupe mombyry-mbyryvégui, ta hyapu yguasu ha opa ipype oĩva, umi yguasu mboypyrupi oikóva.   Tosapukái yvy ojeikoʼỹha ha itáva kuéra, umi ñu oikohápe Cedargua, topurahéi vyʼágui umi Sélape oikóva, tohenduka iñeʼẽ yvyty ruʼã guive.   Tojererohory Ñandejára, toñemombaʼe yguasu mboypyrigua tetã nguérape.   Ñandejára ondyry kuimbaʼe pyʼa guasúicha, ikyreʼỹ ñorãirõháraicha, osapukái ñorãirõrã, sapukái soro ohenduka, hese ijaʼeʼỹvare ojepoi kyhyjeʼỹre.   Ñandejára heʼi: Are apyta kirirĩháme, akirirĩ ha ajejoko. Koʼágã imembýta vaicha asapukái, che pyahẽ, che jukuʼa.   Ahundíta yvyty ha opaichagua yvy puʼã ha ambopirupáta hovyũva. Ysyrýgui ajapóta yvy ojeikoʼỹha, ha umi ynoʼõ ambohypáta.   Tape oikuaaʼỹva rupi ohechaʼỹvape araháta, pytũgui ajapóta ára sakã henonderã ha itatýgui ajapóta chupe kuéra tape sỹi. Koʼã mbaʼe ajapóta ha ndaheja moʼãi ajapoʼỹre.   Ha umi tupã guaʼu rehe ojeroviáva, umi heʼíva taʼãngápe: ‘Peẽ hína ore tupã’, ñemotĩ reheve ohóta mombyry.   Pehenduʼỹva, pehendu. Pehechaʼỹva pehecha.   Ndaipóri ohechaʼỹva che rembiguáicha ha ndaipóri ohenduʼỹva che rembijokuái.   Nde heta mbaʼe rehecha kuri rejesarekoʼỹre, ha heta mbaʼérendu rejapysakaʼỹre.   Tupã Ñandejára, oporopeʼáva ivaívagui ombotuicha hembiapoukapy hetãgua ombyaje haguã.   Chugui kuéra oñemonda ha ojepeʼa opa oguerekóva, ita kuápe oñemoingepa hikuái ha ojeguereko iñembotypy. Oñemondapa ha ndaipóri oipeʼáva chupe kuéra mondahágui, oñemoperõ ha ndaipóri heʼíva: “Pemeʼẽ jeýke chupe kuéra”.   Máva piko pende apytégui oikuaaséta koʼã mbaʼe, ojapysakáta ha ojepyʼapýta koʼẽ ramo guarã rehe?   Máva piko pe ohejáva oñemondapa Jacob ha Israel hoʼa mondaha pópe? Ndahaʼéipa hína Ñandejára jajapo haguére ivaíva, jajei haguére hapégui ha nañahenduséi hembiapoukapy?   Ñandejára ohekuavo ñande rehe ipochy rendy, ha pe ñorãirõ hendýva ñande ahoʼi hatápe, ñande katu mbaʼeve ndajaikuaaséi. Ha koʼágã Israel, Jacob retã, Ñandejára, nde apohare, heʼi ndéve: “Ani rekyhyje, chéko roipeʼa vaekue ivaívagui ha rohenói nde réra tee rupi. Nde hína che mbaʼe.   Rehasa vaerã ramo y rupi, che aiméta ne ndive ha umi ysyry rupi ndereʼyguy moʼãi. Rehasa vaerã ramo tata rupi, nderekái moʼãi. Tata rendy na nde rapy moʼãi.   Che hína Tupã nde Jára Israelgua marangatúva, nde peʼáva jejopy vaígui. Che ameʼẽ vaekue Egipto rojogua haguã. Etiopía ha Sabá nde rehe ameʼẽ vaekue.   Roipotágui che mbaʼerã, che rakateʼỹgui nde rehe ha rohayhúgui, ameʼẽ nde rehe kuimbaʼe ha tetã nguéra.   Ani rekyhyje, che aime hína ne ndive. Ne ñemoñarépe kuarahy resẽ guio arúta, kuarahy reike guio chupe kuéra ambyatýta.   Yvate gotyope haʼéta: “Emeʼẽ jeýke chéve!” Ha Yvy gotyope: “Aníke repyta heseve kuéra!” Eru che raʼy kuéra mombyrýgui, che rajy kuéra yvy apýragui eru.   Opa umi che rérape oñehenóiva, umi che voi ajapo vaekue, che po teégui osẽ vaekue, che rerohory haguã!   “Peru jey chéve che retãgua, ohechaʼỹva hesa ramo jepe, ohenduʼỹva ijapysa ramo jepe.   Toñembyaty tetã nguéra, tou opa rupigua yvypóra. Máva piko umívagui heʼíma rakaʼe upe ojehútava, Máva piko umívagui heʼi rakaʼe upe ojehu vaekue? Togueru mbaʼe renduhare ñahendu ha jaikuaa haguã añetépa upe heʼíva.”   Ñandejára heʼi: “Peẽ hína mbaʼe rechahare ha mbaʼe renduhare, ha che rembiguái kuéra. Che poiporavo vaekue, peẽ che kuaa haguã, pejerovia haguã che rehe, ha peikuaa haguã mávapa che. Che mboyve ndaipóri vaekue avaveichagua tupã ha ndaipóri moʼãi arakaʼeve.   Che ñoite hína opa mbaʼe Jára. Ndaipóri ambue ikatúva oporopeʼa jejopy vaígui.”   Che pomomomarandu, aikuaauka vaekue peẽme ha poipeʼa jejopy vaígui, ndahaʼéi tupã mombyrygua. Peẽ, mbaʼe rechahare, che katu, Tupã,   opa ára guive. Ndaipóri oporopeʼa vaerã che poguýgui. Che ajapóva ndaipóri ombyai vaerã!   Tupã, opa mbaʼe Jára, Israelgua marangatúva, jejopy vaígui pende peʼa vaekue, heʼi: “Poipeʼa haguã jejopy vaígui aipeʼaukáta Babilonia rokẽ nguéra, ha caldéo kuéra ovyʼahágui ojaheʼóta.   Che hína pende Jára, Israel apohare, Tupã marangatúva ha pende ruvicha guasu.”   Ñandejára ojapo tape yguasu mbyte rupi, ha tape poʼi y pochy paʼũ rupi.   Ohatapyña osẽ haguã heta eterei ñorãirõhára kárro ha kavaju reheve, ohundi haguã chupe kuéra. Yvy rehe oity chupe kuéra, opuʼãveʼỹ haguã. Tataindy ogue vaicha opa hikuái.   Koʼágã Ñandejára heʼi hetã guápe: “Ani pene manduʼa kuehe guarére, pejeheja yma guarégui.   Che hína nde Jára, nde Apohare, rojapo vaekue nde sy ryépe ha roipytyvõva. Ani rekyhyje Jacob, che rembiguái, Jesurún, che rembiporavo.   Ambosyrýta hína y yvy ojeikoʼỹháme, ha y osyry hatãva yvy perõme. Ahekuavóta che espíritu ne ñemoñarére, ha ahovasáta nde raʼy kuérape.   Okakuaáta kapiʼi hiʼy porã vaicha, ha yvyráicha opuʼãva ysyry rembeʼýpe.   Oĩta heʼíva: ‘Che, Ñandejára mbaʼe’. Ambue oñembohérata Jacob ñemoñare, ambueve katu ohaíta ipóre: ‘Ñandejára mbaʼe’, ha oñembohérata Israel.   Opa mbaʼe Jára, mburuvicha guasu, ha oipeʼáva Israélpe jejopy vaígui, Ñandejára ipuʼakapáva, heʼi: “Che upe Tenondegua ha pe Ipaha pegua. Ndaipóri ambue tupã.   Mávapa cheichagua? Toguerosapukái, toikuaauka ha tohechauka. Mávapa oikuaauka raʼe, iñepyrũha guive, upe koʼẽrõgua ha omombeʼu raʼe upe ojehútava?   Ani pekyhyje térã peñemondýi, Che, upe yma guivéma, amomarandu vaekue ha peẽ, mbaʼe renduhare. Oĩ ngaʼu piko tupã ambue? Ndaipóri ambue Moʼãhára. Che ndaikuaái chupe.”   Umi tupã guaʼu raʼãnga  apoha mbaʼeverã naiporãi ha mbaʼeverã naiporãi hembiapokue, iporãve ramo jepe. Omombaʼe guasúva chupe kuéra, mbaʼeve ndohechái ha ndoikuaái. Upévare ñemotĩme opyta.  Máva piko ojapo taʼãnga, ndahaʼéi ramo viru rehe?  Ha péina umi chupe kuéra omombaʼe guasúva oñemotĩta, ha umi ijapohare, haʼéva yvypórante avei, opavave oñembyatýta ha oñembojovakéta ha oryrýita kyhyje ha ñemotĩgui.  Pe fiérro rehe ombaʼapóva omboyku, ombaʼapo hese tatápe ha martíllope ojapo pe taʼãnga. Ipyapy mbaretépe ombaʼapo hese. Haʼe ndokarúirõ ikangy ha ndoyʼúirõ ikaneʼõ.  Taʼãnga yvyra ojapo haguã pe yvyráre ombaʼapóva, ohaʼã ituichakue, ohai pe taʼãnga ha ombaʼapo pe yvyráre, ojapo peve chugui yvypóra raʼãnga ha upéi omoĩ hendaguãme.  Térã oĩ oñotỹva kuriʼy ha upéva ama omongakuaa. Upéicha oguerekóta kuriʼy yvyrarã. Térã oipotave ramo kuriʼy térã tajy, oñangareko umíva rehe kaʼaguýpe ipoguasu porã meve.  Umíva oiporu jepeʼarã. Oĩ ipehẽngue ogueraháva ojepeʼe haguã, oĩ ogueraháva hembiʼu ombojy haguã, ha oĩ oiporúva tupã guaʼu raʼãnga ojapo haguã, ha henondépe oñesũ omombaʼe guasu haguã chupe.  Térã oĩ yvyra mbytere omoĩva jepeʼarã tatápe ombichy haguã soʼo. Hoʼu soʼo mbichy ha hyguãtã. Ojepeʼe avei pype ha heʼi: “Javyʼa ite piko tata ypýpe, ñande rete aku porã ñamaʼẽ aja tata rendy rehe!”  Ha pe mbytere ambuégui ojapo tupã guaʼu raʼãnga ha oñesũ henondépe omombaʼe guasúvo ha heʼívo chupe: “Che peʼa kena jejopy vaígui. Nde niko hína che tupã!”   Umíva ndoikuaái, nahesakãi chupe kuéra mbaʼeve; hesatũ etereígui ndaikatúi ohecha, ha iñapytuʼũ ñemboty etereígui ndoikéi iñakãme mbaʼeve.  Noñemoĩri ojepyʼa mongeta, ndoguerekói iñakãme mbaʼeve omombaʼapo haguã iñapytuʼũ ha heʼi haguã: “Pe yvyra mbytere aiporu jepeʼarã, ambojy che rembiʼu, ambichy soʼo ha haʼu kuri. Ha hembyrégui ajapo ko mbaʼe ahẽ. Mbaʼéicha piko che añesũta amombaʼe guasu peteĩ yvyra pehẽngue!”  Umichagua haʼete hoʼúva tanimbu. Ipyʼa okañy ha omyakã tavy chupe kuéra. Ndaikatu moʼãi oipeʼa manógui hekove. Ndeʼi chéne arakaʼeve: ‘Ko mbaʼe che pópe arekóva piko ndahaʼéi chéne japu mbaʼe?’   Ne manduʼáke kóva rehe Jacob, ne manduʼáke Israel ndeha che rembiguái. Che rojapo kuri, nde hína che rembiguái, nda che resaráiri nde hegui Israel!   Yvága, esapukái vyʼágui, Ñandejára ojapo haguére upéva! Esapukái hatã yvy, amo hypyvehápe, yvyty kuéra, pesapukái rory, ha nde kaʼaguy, opa nde yvyra reheve! Ñandejára ojogua haguére Jacob, ha Israélpe ojechauka imimbipápe!   Péicha heʼi nde Jára nde peʼáva ivaívagui, nde sy rye guive nde apo vaekue. Che, nde Jára, ajapo opa mbaʼe, che ñoite ajapo ha aipyso yvága ha amboguapy yvy, avave che pytyvõʼỹre.   Che ndahejái oiko umi mbaʼe heʼíva maranduhára  japu. Che umi mbaʼe ñemi kuaahápe ambojavypa, karai arandu kuérape ambojohova api ha imbaʼe kuaa výro reípe osẽmba.   Che rembiguái kuéra ñeʼẽ katu amoañete ha che rupi oiko umi che rembijokuái heʼíva. Che haʼe Jerusalénpe: “Ojeiko jeýta nde pype” ha Judá pegua táva kuérape haʼe: “Peñemopuʼã jeýta,” ha amyatyrõ jeýta itapere.   Che upe haʼéva yguasúpe: “Ta nde rypáke. Yʼỹre rohejáta”.   Che upe Círope haʼéva: “Che roiporavo che ovecha rerekua ramo ha rejapóta opa mbaʼe aipotáva, ere ramo Jerusalén rehe: ‘Toñemopuʼã jey’, ha itupaóre: ‘Toñemoĩ ipyendarã.’” Péicha heʼi Ñandejára hembiporavo Círope. Ipo akatúagui chupe ogueraha. Omoĩta ipo guýpe tetã nguéra, mburuvicha guasu kuéra kuʼa jokuaha ojoráta, táva rokẽ nguéra oipeʼáta chupe, ikatuʼỹ haguãicha avave omboty.   “Che aháta ne renonderã ha ambokarapéta yvyty, amopẽta okẽ vrónse ha imbotyha fiérro ajokáta.   Péicha heʼi Ñandejára Tupã marangatúva Israel apohare: “Pejéta piko chéve mbaʼérepa ajapo che raʼy kuérape, térã pemombeʼúta chéve mbaʼéichapa ajapo vaerã che rembiapo?   Che ajapo vaekue yvy ha yvypóra, che pópe aipyso vaekue yvága, ha amoĩ pype mbyjaita.   Che ahenói vaekue Círope oñakã rapuʼã haguã, ha ambovevýita chupe haperã. Haʼe che táva omopuʼã jeýta ha ohejáta oho jey hetãme umi oñemosẽ vaekuépe, mbaʼeve ojerureʼỹre chupe kuéra,” heʼi Ñandejára ipuʼakapáva.   Péicha heʼi Ñandejára: Egipto pegua mbaʼe repy, Etiopía pegua mbaʼe ñemu ha umi Sabá pegua hete rusúva, oúta ne rendápe ha nde pópe oñemoĩta. Nde rapykuéri ohóta itasãme ijokuapy, ne renondépe ojayvýta ha ojerure asýta ndéve: “Ne ndive ñoite oĩ Tupã, ndaipóri ambue. Ndahaʼéi mbaʼeve umi tupã nguéra.”   Añetehápe nde hína Tupã ikatuʼỹva jahecha, Tupã Israel Jára, ivaívagui oporopeʼáva.   Tupã guaʼu raʼãnga apoha kuéra, otĩ ha oikóta tĩndyhápe.   Israélpe katu Ñandejára oipeʼa ivaívagui opa árape guarã, ani haguã otĩ arakaʼeve térã tĩndyhápe oiko.   Péicha heʼi Ñandejára ojapo vaekue yvága, haʼe hína Tupã. Haʼe ojapo yvy ha omoĩ hatã hendaguãme, ndojapói yvy perõ, ojapo uvei, pype ojeiko haguãicha: “Che hína opa mbaʼe Jára, ndaipóri ambue.   Na ñeʼẽi vaekue ñemiháme térã iñypytũháme. Che ndaʼéi Jacob ñemoñarépe: ‘Pe che reka ndaiporihápe mbaʼeve’. Che, opa mbaʼe Jára, haʼe añeteguáva ha heko peguáva.”   Peñembyaty ha pejupa, peñemboja oñondivepa tetã nguéragui pene rembýva. Ndoikuaái pe ojapóva umi ogueroguatáva itupã guaʼu yvyra ha oñemboʼe tupã ikatuʼỹvape oipeʼa chupe kuéra ivaívagui   Peñeʼẽ. Peje peñanduháicha ha peñemongeta oñondive: Mávapa omombeʼu raʼe koʼã mbaʼe oiko mboyve, iñepyrũha guive? Mávapa ymaite guive heʼi raʼe oikotaha? Ndahaʼéipa raʼe? Che hína opa mbaʼe Jára Ndaipóri ambue Tupã. Che hína Tupã heko jojáva ha oporopeʼáva ivaívagui, ndaipóri ambue.   Peju jey che rendápe poipeʼa haguã ivaívagui, peẽ opa rupigua. Che hína Tupã ha ndaipóri ambue.   Che añeʼẽ meʼẽ che rérape voi. Che jurúgui osẽ ñeʼẽ añetegua ha ndopyta rei moʼãi. Che renondépe oñesũta opavave ha che rérape omeʼẽta iñeʼẽ,   heʼívo: ‘Ñandejára ndive ñoite oĩ akã rapuʼã ha pokatu’. Henondépe opytáta itĩndy opa umi hese ipochy rendy vaekue.   Ñandejára rehe ae oñakã rapuʼã ha omimbipáta Israel ñemoñare. Tupã guaʼu Bel ikarapã ha Nebo hoʼa  yvýre. Haʼãnga kuéra ojehupi, vúrro ha mburika apére. Tupã guaʼu raʼãnga kuéragui peraha vaekue pende atiʼýre, oiko mbaʼe pohýi mymba ikaneʼõva peguarã.   Oĩ haguéicha ikarapã ha yvýre hoʼa ikatuʼỹre herahahápe ivaívagui oipeʼa, ha haʼe kuéra voi ojereraha tetã mombyrýpe ijokuapy.   Pehendu Jacob rogagua, Israel rogagua rembyremi. Pende sy rye guive pogueraha vaekue, che pópe pohupi vaekue peju mboyve guive, ko yvy ári.   Pende tuja peve upéicha ajapóta, pene akã morotĩmba peve pogueraháta. Upéicha ajapo vaekue, ha akóinte ajapóta. Che jyva ári poguerekóta ha poipeʼáta ivaívagui.   Mávarepa peẽ che mbojojáta? Mávape ajoguahápa peẽ peje?   Penohẽ hyrúgui pende óro, mbaʼe pohýi raʼãháme pehaʼã pende pláta, pehepy meʼẽ mbaʼe porã apohápe ojapo haguã peẽme pene tupãrã, ha henondépe pejayvy pemombaʼe guasu chupe.   Peẽ pehupi pe taʼãnga pende atiʼýre ha peraha, pemoĩ ipyenda ári ha upépe opyta ikatuʼỹre upégui okuʼe. Pesapukaive ramo jepe chupe pejerurévo pytyvõ, ndeʼíri peẽme mbaʼeve ha peje jopy vaihágui ndaikatúi pende peʼa.   Pene manduʼa kóva rehe ha peiporu pene apytuʼũ, peñaminduʼu hese pende pyʼapýpe, peẽ tekove aña.   Pene manduʼa umi yma guive ojehu vaekuére. Che hína Tupã ha ndaipóri ambue. Che hína Tupã, ha ndaipóri che mbojojaha.   Che amomarandu iñepyrũha guive, pe ipahápe ojehútava ha amombeʼu neʼĩrava ojehu, heta ára mboyve. Che haʼe: Umi haʼe vaekue oikóta, ha ajapóta opa mbaʼe aipotáva.   Kuimbaʼe che aiporavóva kuarahy resẽ guio ahenóita, tetã mombyrýgui oúta taguatóicha, ha ojapóta opa mbaʼe che iñakãme amoĩva. Oikóta opa mbaʼe haʼe haguéicha, che akãme arekoháicha, upéicha ajapóta.   Pehendúke peẽ pende pyʼa kangýva peimoʼãva teko joja mombyryha pende hegui.   Amoaguĩma hína che rembiapo pene renohẽtava jejopy vaígui, ndahiʼare moʼã véima, noĩri mombyry. Siónpe anohẽta jejopy vaígui ha che mimbipápe Israélpe ajechaukáta. “Eguejy ha eguapy yvýpe, kuñataĩ Babilonia, eguejy, rekúiva nde guapyhágui, caldéo kuéra táva guasu. Nereñembohéra moʼã véima kuñataĩ juky asymi.   Eipyhy nde avati soka ha ejoso trígo. Eipeʼa nde rova ahoʼiha, eipepy nde sái tojekuaa ne retyma rehasávo ysyry kuéra.   Eñemboi opívo ha topyta nandi nde ryeguy. Amyengoviáta ne rembiapo vaikue ha ndaipóri che joko vaerã!”   Heʼi Tupã Israelgua marangatúva, ivaívagui ñande peʼáva, hérava Ñandejára ipuʼakapáva:   “Eguapy kirirĩháme caldéo kuéra táva guasu, ekañy iñypytũháme, na nde réra moʼã véigui tetã nguéra ruvicha guasu.   Che pochy ramo guare che retãgua ndive, che retã che voi amomarã, ha nde po guýpe aheja vaekue hoʼa. Ndereiporiahurerekói vaekue chupe kuéra. Itujáva atiʼýre remoĩ mbaʼe pohýi.   Ere vaekue: Chéta pende ruvicha opa árape guarã. Ha nderejepyʼa mongetái koʼã mbaʼére, ha mbaʼéichapa repáta na ne manduʼái vaekue.   Ha koʼágã, kuña revyʼa mantéva, ehendúke kóva: Rejeko kyhyjeʼỹ rehe nde guapyhápe ha ere nde pyʼa pýpe: Chétante ha ndaipóri moʼãi ambue. Ndapyta moʼãi che ména ha che membyʼỹre.   Mokõive mbaʼe ojehúta ndéve reimoʼãʼỹhágui, peteĩ árape voi: Menaʼỹ ha membyʼỹre repytáta, hetave repaje apo ramo jepe.   Nde reko añáme reñeñandu vaekue kyhyjeʼỹre. Ere nde pype: ‘Ndaipóri che recháva’. Ne arandu ha ne mbaʼe kuaa nembotavyrai. Ere nde pyʼapýpe: ‘Chétante, ndaipóri moʼãi ambue’.   Cháke oúta hína nde ári ivaíva, ikatuʼỹtava nde pajépe rejoko, nde ári ojeitýta ikatuʼỹre remombi, upéicha háguinte oúta ñerundi reimoʼãʼỹ vaekue.   Epyta katu opa nde paje apo reheve, ne kuñataĩ guive rejapo ite vaekue, jahecha maerãpa iporãta ndéve jahecha oĩpa okyhyjéva nde hegui.   Nde kueráima ndéve oñemoñeʼẽ vaekuégui. Tou upéicharõ ha ta nde peʼa ivaívagui umi yvága kuaaha, mbyja rehe omaʼẽvo oikuaáva mbaʼe ñemi, ha jasy pyahu rehe omañávo tomombeʼu ndéve ojehútava.   Ñana pirukuéicha umíva okaipáta, nokañy moʼãi tata rendy ndahaʼe moʼãivagui tatapỹi ojepeʼe haguã.   Upéicha opa reíta umi paje apoha ne pytyvõ ite vaekue ne kuñataĩ guive: Peteĩ-teĩ ohóta tape japu rehe ha ndaipóri moʼãi ñehundígui nde peʼáva.” Ehendu kóva Jacob rogagua, nde rérava Israel, Judá ñemoñaréva, Ñandejára réra rehe remeʼẽva ne ñeʼẽ, Tupã Israel Jára réra rehenóiva, ndahaʼéi ramo jepe añetehápe ha hekópe.   Reñembohérava táva marangatu rejekóva Tupã Israel guáre, hérava Ñandejára Ipuʼakapáva.   Che amomarandu ymaite guive upe ojehútava, ha upéicha háguinte ajapo ha oiko.   Aikuaa ne akã kuchuha, nde ajúra hatã fiérroicha ha nde syva vrónseicha.   Upévare yma guive, romomarandu vaekue, aikuaauka vaekue ndéve ojehu mboyve, ani haguã ere: “Che tupã guaʼu hína pe ojapo vaekue, che pógui osẽ vaekue taʼãnga rembiapokue hína upéva.”   Nde rehendu ha rehecha vaekue opa koʼã mbaʼe, ha piko neremomarandu moʼãi? Águive ahendukáta ndéve mbaʼe ipyahúva, oñemíva, ojekuaaʼỹva,   ramónte ojejapo vaekue. Umíva guigua nerehendúiva gueteri koʼágã ite peve. Upéicha ndaikatu moʼãi ere: “Aikuaáma voi kuri”.   Nerehendúi ha ndereikuái vaekue mbaʼeve, nde apysape ndojerái arakaʼeve. Aikuaa porã ne tĩ puʼãha, ha nde sy rye guive nde apeguypegua.   Che réra rehehápe ajejoko che pochýgui, amaʼẽvo che jehe ajejoko ani haguã rohundi.   Péina romopotĩ, ndahaʼéi pláta oñemopotĩháicha. Jehasa asy ratakuápe romopotĩ.   Che rehehápe ajapo, ndaikatúi che réra oñemomarãvo. Ndaheja moʼãi avave oñemoherakuã porã che rendaguépe.   Che rendu Jacob retã, che rendu Israel, che ahenói vaekue: Che ñoite hína Tupã, upe tenondegua ha pe ipaha.   Che pópe omohenda vaekue yvy ipyendápe, ha che akatúape aipyso vaekue yvága. Ahenói chupe kuéra ha ou oñondivepa.   Peñembyaty joa ha pehendu: Mávapa pende apytégui omomarandu raʼe pe ojehútava? Che rembiporavo ojapóta pe che aipotáva Babilonia ha caldéo kuéra ñemoñarére.   Che upe añeʼẽ vaekue, chupe ahenói vaekue, chupe ambou vaekue ha ohoha rupi osẽ porãta.   Peñemboja ha pehendu kóva: Iñepyrũha guive na ñeʼẽi vaekue ñemiháme, ojehu guive aime vaekue upépe. Ha koʼágã che, Tupã opa mbaʼe Jára, ameʼẽ chupe che espíritu.   Péicha heʼi Tupã Israel Jára marangatúva, ivaívagui nde peʼáva. Che, Tupã nde Jára, romboʼe ndéve ou porãtava rehe ha ahechauka ndéve nde raperã.   Rehendu che ñeʼẽ, nde vyʼa okakuaa vaerã moʼã ysyry guasúicha, ha ypuʼã yguasúpe guáicha reñakã rapuʼã vaerã moʼã!   Yvy kuʼícha heta vaerã moʼã ne ñemoñare, umi nde hegui osẽva yvykuʼi raʼỹi yguasu rembeʼýpe guáicha vaerã moʼã. Ndojehapoʼói vaerã moʼã nde réra, ha ndojeíri vaerã moʼã che renondégui.   Pesẽke Babilóniagui! Pekañy caldeagua kuéragui! Pemombeʼu koʼã mbaʼe sapukái rorýpe, pemyerakuã yvy jere kuévo. Peje: “Ñandejára oipeʼa jejopy vaígui hembiguái Jacóbpe.”   Haʼe kuéra ndaijyuhéiri yvy ojeikoʼỹha rupi ogueraha haguépe chupe kuéra. Chupe kuéra guarã oguenohẽ itágui y. Ojoka upe ita ha osẽ chugui ysyry.   Iñañáva peguarã katu ndaipóri pyʼa guapy, Péicha heʼi Ñandejára. Pehendu tetã nguéra yguasu mbyte pegua, pejapysaka tetã mombyry guáva! Ñandejára che renói yvy ári aju mboyve, che sy rye guive che rérare imanduʼa.   Che jurúgui ojapo kyse puku rãimbe, ipópe che moʼã, che apo huʼy akuáicha ha che moĩ ihuʼy ryrúpe.   Heʼi chéve: “Nde Israel, che rembiguái, nde rehe ajerovia.”   Che katu haʼe che pype: “Reínte añehaʼã raʼe, ha che kaneʼõ rei mbaʼeverã.” Ñandejára katu oñangareko che rehe, ha Tupã omeʼẽ chéve che rembiapokue repy.   Ha koʼágã oñeʼẽ Ñandejára, upe che apo vaekue che sy rye guive hembiguairã, che rehe ae Jacob ojevy haguã haʼe gotyo ha Israel oñemoĩ ijykére. Che katu tuicha mbaʼe Ñandejára renondépe, ha Tupã che mombarete.   Tupã heʼi chéve: “Ndahaʼéi che rembiguairãnte roipotáva remoĩ jey haguã hekópe Jacob ñemoñare ha ojevy haguã umi hembýva Israélgui. Romoingóta uvei tetã nguéra resapehárõ, ikatu haguã yvy jere kuévo oñesẽ jejopy vaígui.”   Tupã Israel Jára marangatúva, jejopy vaígui oporopeʼáva, heʼi upe tetã ojeapoʼívape, upe oikóva jaheiha ramo, tetã nguérape guarã, mburuvicha jero kuéra rembiguáirõ oiko vaekuépe: “Mburuvicha guasu kuéra oñemboʼýta nde rechávo ha itaʼýra kuéra ne renondépe oñesũta. Che, opa mbaʼe Jára, Tupã Israelgua marangatúva, ha ajapóva upe haʼe vaekue, roiporavo haguére.”   Upéicha heʼi Ñandejára: Ou porã vove ndéve rohendúta ha hoʼa vai ramo roipytyvõta. Che rojapo ha romoĩ nde rupi añeʼẽ meʼẽ haguã che retãgua ndive, amopuʼã jey haguã hetã, oiko jey haguã hikuái ijyvy teépe opyta vaekue avaveʼỹre,   ere haguã ojepokuávape: “Pesẽ katu!” Ha pytũmbýpe oikóvape: “Pejechauka!” Opa tape yke rupi ojuhúta kapiʼi, ha umi yvy perõme oĩta hymba rembiʼurã.   Naiñembyahýiri ha ndaijyuhéi moʼãi, kuarahy aku ha mbyryʼái noñandu moʼãi, pe oporoporiahurerekóva niko oisãmbyhýta, ha y hetaha rupi ogueraháta chupe kuéra.   Opa che yvyty kuéragui ajapóta tape, ha umi tape poʼi ambojojáta.   Emaʼẽ, umíva ou mombyry guio, umi ambue ou yvate guio ha kuarahy reike guio, ha umi ambueve Asuán guio.   Pesapukái joa yvága kuéra, epopo vyʼágui nde, yvy, yvyty kuéra pesapukái rory! Ñandejára niko ombovyʼa jey hetã guápe, ha oiporiahurereko mboriahu kuérape.   Sión katu heʼi: “Ñandejára che reja, Tupã hesaráima che hegui.”   Peteĩ kuña piko ikatu hesarái imemby kambúgui oiporiahurerekoʼỹre upe chugui osẽ vaekuépe? Haʼe hesarái ramo jepe, che nda che resarái chéne nde hegui.   Che po pytépe ahai nde réra, nde rehe che manduʼa mante.   Toiko Pyaʼéke umi ne mopuʼã jeýva, ha tosẽ umi nde reity vaekue yvýre ha ne myanguʼi.   Emaʼẽ nde jere kuévo ha ehecha. Opavave oñembyaty ha ne rendápe ou joa. “Che, opa mbaʼe Jára, añeʼẽ meʼẽ che jehe voi. Opa umíva haʼéta jeguaka remoĩva nde jehe, mbaʼe jeguáicha kuñataĩ oñemoĩva omenda haguã.   Umi nde tapere, ha ne retã ojeikoʼỹha, michĩtama umi oúvape guarã. Umi ne rundi vaekue ohóma mombyry.   Ha umi ne memby nde hegui ojepeʼa vaekue, heʼíta nde apysápe: “Ko tetã michĩ oréve guarã. Emeʼẽna peteĩ roiko haguãme.”   Nde katu eréta nde pype: “Mamógui piko osẽ chéve koʼãva? Che niko apyta vaekue che membyʼỹre ha ikatuʼỹre che memby. Che retãgui mombyry ha cheño aiko vaekue. Máva piko omongakuaa chéve koʼãva? Mamo oiko raʼe?”   Ñandejára heʼi péicha: “Amopuʼãta che po tetã nguéra gotyo, ha ahupíta che poyvi veve ohecha haguã haʼe kuéra. Jyva ári oguerúta hikuái nde raʼy kuérape ha nde rajy kuérape atiʼýre.   Nde rerekuáta mburuvicha guasu kuéra ha ne mongakuaaha itajýra kuéra. Ojayvýta yvy peve ne renondépe, oheréita nde py rehegua yvy tĩmbo, ha reikuaáta cheha opa mbaʼe Jára, noñemotĩriha che rehe ojeroviáva.”   Ikatu piko ojepeʼa kuimbaʼe pyʼa guasúgui upe ñorãirõhágui oguerúva? Térã okañy chugui upe oñemyakãsã vaekue ñorãirõháme?   Ñandejára heʼi péicha: Ipyʼa guasúvagui aipeʼáta upe ñorãirõhágui oguerúva ha aipeʼáta chugui upe oñemyakã sãva. Che voi ambohováita umi nde rehe oñemoĩsévape, ha nde raʼy kuérape jejopy vaígui aipeʼáta.   Ipo guýpe nde rerekóvape hoʼo tee che haʼukáta, ha huguýpe amongaʼúta kaguy pyahúpe ramo guáicha. Ha upéicha oikuaáta opavave, che, opa mbaʼe Jára, haʼeha upe nde peʼáva jejopy vaígui, ha upe ne renohẽva haʼeha Imbaretéva Israelgua. Ipojáita 7 kuña peteĩ kuimbaʼére heʼívo chupe: “Ore roʼúta mbuja ha ore aópe roñemondéta. Nde rérantena torogueraha, eipeʼa ore ñemotĩ.”   Upérõ, pe Ñandejára omoheñóitava, iporã ha omimbipáta, umi Israélpe oikovéva peguarã.   Umi opytáva Siónpe ha hembýva Jerusalénpe, oñembohérata marangatúva ha ojehaíta héra kuéra umi oikovéva apytépe.   Ñandejára ojohéi rire, Siongua kuña kuéra kyʼakue, ha omopotĩ rire tuguy Jerusalén pegua, teko joja pytúpe ha yvytu akúpe opa haʼe mbaʼe ohapýta,   opa yvyty Sión jere kuévo, ha umi ñembyatyha rupi, Ñandejára ojapóta arakue, arai iñypytũva ha tata rendýpe pyharekue ohesapéta. Hiʼári, Ñandejára reko mimbipa   omoʼãta chupe kuéra kuarahy aku, ama ha ára pochýgui. Mamo piko oime pe kuatia ameʼẽ vaekue pende sýpe aheja ramo guare chupe? Térã mávape piko che pomeʼẽ raʼe tembiguáirõ amyengovia haguã chupe che mbaʼe porukue? Pene rembiapo vaikuére peñemeʼẽ kuri ha pene añanguére oñemeʼẽ pende sýpe jueja kuatia.   Mbaʼére piko aju ramo ndaipóri avave? Mbaʼére piko pohenói ramo avave na che rendúi? Peimoʼã piko raʼe ndaikatuiha poipeʼa jejopy vaígui? Peimoʼã piko raʼe ndaikatuiha pene sã amondoho? Che akororõnte ha hypa pe yguasu, ha ysyrýgui ajapo yvy ojeikoʼỹha. Pira kuéra yuhéigui omanomba ha itujupa ndaiporivéigui y.   Che amondehũ yvága ha ñembyasy aópe añuãmba.   Ñandejára che reko mboʼe amokyreʼỹ haguã che ñeʼẽme ikaneʼõvape. Ára koʼẽre oñeʼẽ che apysápe ahendu haguã hemimboʼe.   Ñandejára oipeʼa che apysa, che ndajokói chupe ha ndaguevíri.   Amoĩ che ape che nupãsévape ha che rendyvaʼóvagui ndajehekýiri. Che rova pete ha che rova rehe ondyvúvagui che rova namokañýi.   Ñandejára upe che pytyvõva. Upévare nañandúi ajehova api ramo, añemohatã itáicha, aikuaa rupi nañemotĩ moʼãiha.   Aguĩ oĩ upe osẽva che rehehápe, mávapa oguereko heʼi vaerã che rehe? Jaha ñañombojovake! Oguerekóva heʼi vaerã che rehe, toñemboja ha teʼi!   Ñandejára upe che pytyvõva, mávapa che moĩ vaíta. Che rehe ijaʼeʼỹva opa reíta, umi ao yso hoʼupa vaicha.   Máva pende apytéguipa omombaʼe Ñandejárape ha ohendu hembiguái ñeʼẽ? Oguata ramo jepe pytũmbýpe ha mbaʼeve nahesakãi chupe, tojerovia Ñandejára rehe ha tojeko Tupã rehe.   Peẽ katu tata pehatapyñáva ha pembosakoʼíva huʼy rendy, peʼáta pende rata teépe, pende huʼy rendýpe peje kutúta. Ñandejára ipo rupi ojapóta, pejepysóta jeiko asy paʼũme. Pehendúke peẽ pehayhúva teko joja, ha peikoséva che rape rupi, heʼi Ñandejára. Pemaʼẽ pe ita guasúre peñekytĩ haguégui, ha pe itaty rehe peñerenohẽ haguégui.   Ñandejára ombovyʼa rire Sión, ombovyʼa rire itapere, haʼe ojapo rire yvy ojeikoʼỹhágui yvotyty ha yvy perõgui Ñandejára vyʼaha, upépe oĩta tory ha vyʼa, ñemombaʼe guasu mbaʼe pu porãme.   Pejapysaka che rehe che retãgua, Ehendu ko haʼéva che retã: Che hegui osẽta tembiapoukapy, ha teko joja che mbaʼéva ohesapéta tetã nguéra.   Néike, epáyke ore Jára, eiporu nde pyapy mbarete! Umi ára ohasa vaekue ramo guaréicha. Nde remboʼi saʼi vaekue Rahab, rehundi yguasu pegua teju jagua.   Nde rembohypa vaekue yguasu, y aty guasu hypy etéva, ha yguasu ruguágui rejapo tape ohasa haguã oñerenohẽva tembiguái rekógui.   Upéicha avei ou jeýta umi Ñandejára ojoráva, ha Siónpe oikéta osapukái rorývo, vyʼa pavẽ omyakãta chupe kuéra, tory ha vyʼa chupe kuéra omoirũta, tasẽ ha vyʼaʼỹ opa reíta.   Néike, che voi romokyreʼỹ. Mávagui piko rekyhyjéta yvypóra? Kapiʼícha ikangývagui piko?   Néike, epáy Jerusalén ha epuʼã. Nde Jára pógui remboyʼu ipochykue, ha remboyʼupaite vaekue.   Ne memby kuéra apytépe, ndaipóri ne sãmbyhyharã, remongakuaa vaekue apytépe, ndaipóri ne mboguata vaerã.   Koʼã mokõi mbaʼe ivaíva ou nde ári: ne retã oñehundi ha oñemoperõ. Mávapa nde poriahurerekóta? Ñembyahýigui ha ñorãirõme oñemano. Mávapa ne mbyasýta?   Ne memby kuéra ikangypa, ojepyso umi tape kuʼáre guasu pytãicha iñuhãme. Ipochýgui, Ñandejára chupe kuéra oinupã, ne Tupã chupe kuéra ombyepoti.   Upévare ehendu kóva, táva jaheipy, rekaʼúva ha ndahaʼéi kaguýpe.   Tupã nde Jára, osẽva nde rehehápe, heʼi: “Aipeʼáta nde pógui upe rekaʼuha neremboyʼu moʼã véima che pochykue.   Amoĩta, umi nde rehe oñemboharái vaekue pópe. Umi ndéve heʼi vaekuépe: ‘Ejepyso yvýre torohasa nde ári.’ Ha nde rejepyso vaekue yvýre, ojehasa haguã nde ári tapére ramo guáicha.” Néike, Sión, epáy ha eñemombarete. Jerusalén, táva marangatu, emonde nde ao iporãvéva. Umi mombyrygua, tekove potĩʼỹ,  ndoike moʼã véima nde pype.   Epuʼã Jerusalén, eityvyro nde jehegui yvy tĩmbo, eñemoĩ nde guapyhápe. Sión, kuñataĩ reñemyakãsã vaekue, eipeʼa mbaʼe pohýi nde atiʼýgui.   Péicha heʼi Ñandejára: “Noñemeʼẽi vaekue chéve mbaʼeve pende rehe, tembiguáirõ peje reraha ramo guare. Ha che nameʼẽ moʼãi avei, poguenohẽ jeývo tembiguái rekógui.   Iñepyrũháme che retãgua oho vaekue Egíptope ha oiko upépe mombyrygua ramo. Upéi katu Asiria ojopy hendive reiete.   Ha mbaʼe piko pe koʼágã ahecháva? Reiete che retãgua ojereraha Babilóniape. Umi oguerekóva ipo guýpe, osapukái joa ojejapógui ha che apoʼi mante rei.   Upévare che retãgua oikuaáta che réra ha ágãnte ohecha kuaáta cheha upe haʼe vaekue: ‘Ápe aime!’”   Iporãite piko jahecha ou ramo umi yvyty rupi ñeʼẽ porã reruha pyʼa guapy  omombeʼúva, omomarandúva ñesẽ jejopy vaígui ha heʼíva Siónpe: “Ne Tupã, mburuvicha guasu!”   Ehendu, oñeʼẽ hatã umi mombyry omaʼẽva ha oñondivepa osapukái rory, ohechágui hesa tee rupi Ñandejára ou jeyha Siónpe.   Pesapukái joa vyʼágui, Jerusalén tapere kuéra! Ñandejára ombovyʼa jey hetã guápe ha imbaʼe jey Jerusalén!   Ñandejára ohechauka ipokatu opa tetã renondépe. Yvy jere kuévo ojekuaáta Tupã ñande peʼa hague jejopy vaígui.   Néike, pesẽ katu Babilóniagui. Ani pepoko mbaʼeve ipotĩʼỹvare, pesẽ katu Babilóniagui. Pene potĩke peẽ perojáva Ñandejára rembiporu!   Ha natekotevẽ moʼãi pesẽ pyaʼe, natekotevẽ moʼãi pesẽ sarambi kuépe, pene renonderã ohógui Ñandejára, ha pende rapykue guio pene moʼã Tupã Israel Jára.   Che rembiguái oñakã rapuʼãta, ojehupi ha oñemoĩta yvate.   Heta oñemondýi vaekue ohecha ramo chupe, ndojoguavéigui yvypórape,   upéicha avei, chupe ohechávo opa tetã opytáta ijurujái ha mburuvicha guasu kuéra iñeʼẽngúta. Ohecha ha oikuaátagui upe ohenduʼỹ vaekue, arakaʼeve. Máva piko ogueroviáta upe rohenduka vaekue? Mávape piko Ñandejára oikuaauka ipokatu?   Okakuaa mbaʼe rokýicha henondépe ha yvyra rapóicha yvy perõme. Haʼe naiporãi ha ndoguerekói mbaʼeve ñamaʼẽse haguã hese.   Ojeapoʼi ha ojejei chugui, opa mbaʼe hasy chupe, jeiko asýre ojepokuaa, ojejere chugui ndojehechaséigui chupe. Roguereko ijaheipy ramo ha ndorojapói mbaʼevérõ.   Haʼe katu ogueraha ijapére ñane mbaʼasy ha ogueropuʼaka opa mbaʼe hasýva ñandéve. Ñande ñaimoʼã, Ñandejára oinupã hague chupe, ombyepoti ha omotĩndy hague.   Haʼe ojekutu ñane tĩ atãnguére, ñane rembiapo vaikuére oñemyanguʼipa. Hoʼa hiʼári pe ñenupã oguerúva ñandéve pyʼa guapy, ha ijekutukue rupi jakuera ñande.   Ovecha okañy vaekuéicha, jaiko vaekue ñane akãre, Ñandejára katu omoĩ ijatiʼýre ñane rembiapo vaikue.   Oñeñemboharáivo hese, haʼe oñemomirĩnte, ha ndeʼíri mbaʼeve. Ojereraha ovecha raʼýicha ojejuka haguãme, haʼe katu okirirĩnte ha ndo jejuru peʼai, ovecháicha oñeñapĩ ramo.   Ojereraha jepokuapy, hekopeʼỹ oñembojovake, ha avave ndojepyʼapýi hese. Ojehapoʼo ko yvýgui, ha ojejuka, che retãgua rembiapo vaikuére.   Oñeñotỹ mbaʼe vai apoha apytépe, hembiapo vaíva ykére ityvy oñemoĩ, ndojapói ramo jepe ivaíva ha ijurúgui nosẽi japu.   Jeiko asýpe, Ñandejára ojopyse vaekue chupe. Ha oñemeʼẽ haguére jeiko asýpe tembiapo vaikuére, oikove pukúta ha ohecháta iñemoñare. Ñandejára rembipota oikóta haʼe rupi.   Hetaite oiko asy rire, ohecháta ára sakã, ha ovyʼáta oikuaávo. Ñandejára rembiguái marangatu oipeʼáta ivaívagui hetápe, oguerahátagui ijapére umíva reko vaikue.   Upévare Tupã omohendáta chupe karai guasu kuéra apytépe, Poguasu ndive oikéta mbaʼe ñembojaʼópe, oñemeʼẽ haguére omano haguã, oñemoĩ iñangaipáva apytépe. Haʼe katu ohupi ijatiʼýre yvypóra angaipa, ha oñemboʼe hembiapo vaívare. Esapukái vyʼágui kuña ikatuʼỹva ne memby ha ne membyʼỹ vaekue, epurahéi rory nde na ne membýi vaekue arakaʼeve, heʼígui Ñandejára: “Kuña ojeheja rei vaekue imemby hetavéta kuña omenda vaekuégui.”   Embotuichave nde róga vakapi, eipyso kyhyjeʼỹre pe reñemoʼãha, embopukuve isã, eikutu porã umi yvyra hakua,   “Sapyʼa mínte roheja kuri ha che pyʼaite guive roguereko jeýta che mbaʼe ramo.   “Añeʼẽ meʼẽ haguéicha Noépe, y ojahoʼipa ramo guare yvy, nambojahoʼi moʼã veimaha ýpe yvy, upéicha añeʼẽ meʼẽ koʼágã ne ndive nda che pochy moʼã véima ha ndajahéi moʼã veimaha nde rehe.   “Rejejopy vaíva, rejepyʼapýva, revyʼaʼỹva! Che voi amboguapýta nde ita kuéra ita jegua hũ ári. Ne pyenda ramo amoĩta ita jegua hovy.   “Opa pende yuhéiva peju peyʼu. Pende viruʼỹva peju, reínte toñemeʼẽ peẽme trígo. Toñemeʼẽ avei kamby ha kaguy, pehepy meʼẽʼỹre.   Peheka Ñandejárape ikatu aja pejuhu chupe, pehenói chupe hiʼaguĩ jave.   Iñañáva toheja hape vai, mbaʼe vai apoha anive oguereko iñakãme ivaíva. Pejere Ñandejára gotyo, haʼe pende poriahurerekóta, pejere Tupã gotyo, haʼe niko ipojera oheja rei haguã ñandéve ñane angaipa.   Che remiandu ndahaʼéi pene remiandúicha ha pende rape ndahaʼéi che rapéicha, heʼi Ñandejára.   Yvága oĩháicha yvate yvýgui, péicha che rape ijyvateve pende rapégui ha che remiandu pene remiandúgui.   Ñandejára heʼi: “Pejapo heko joja ha hekópe guáva Oguahẽ mbotáma ára ivaívagui oñesẽ haguã ha teko joja che mbaʼéva oĩma ojechauka haguãicha.   Ovyʼa ite vaerãpa upe ojapóva upéicha ha oñemohatã hembiapópe ojejokóvo pytuʼuha ára  momarãgui ha mbaʼe vai apógui!”   Mombyrygua ojapóva Ñandejára rembipota, ani heʼi: “Ñandejára che mboyke hetã guágui.” Ha pe ikatuʼỹva itaʼýra ani heʼi: “Che niko yvyra pirukuéma.”   Heʼígui péicha Ñandejára: “Umíva ombyaje ramo che pytuʼuha ára, ojapo ramo che rembipota, ha oñemohatãrõ che ñeʼẽ meʼẽme,   che ameʼẽta chupe kuéra mbaʼe iporãvéva taʼýra ha tajýragui. Héra kuéra ojehaíta opa árape guarã che tupaópe ha ikorarapy jere rye pýpe. Ameʼẽta chupe kuéra téra opa árape guarãva, ojepeʼaveʼỹ vaerã arakaʼeve.   Ha umi mombyrygua oikóva che rape rupi ojapo haguã che rembipota, che rayhu, ha oiko haguã che rembiguái ramo, ombyaje ha nomomarãirõ pytuʼuha ára ha oñemohatã che ñeʼẽ meʼẽme,   arúta chupe kuéra che yvyty marangatúpe ha ambovyʼáta che ñemboʼe rógape. Arohorýta che altárpe imymbahapy  ha imymbajuka,  che rógare ojeʼétagui opa tetãme guarã, ñemboʼe róga.”   Péicha heʼi Ñandejára, ombyatýva Israelgua isarambi vaekuépe: Umi oñembyaty vaekuépe ambojoʼavéta.   Tymba ñu ha tymba kaʼaguy, pejúke ha peʼupa che ovecha kuéra.   Umi che retã guáre oñangarekóva, hesatũmba. Ndohechái mbaʼeve. Haʼe kuéra niko jagua oñarõʼỹva. Oñeno ha oñeʼẽ reipa, okesénte voi.   Haʼe kuéra niko jagua ñembyahýi hyguãtãʼỹva. Umívajeko tetãgua rerekua! Ndohecha kuaái mbaʼeve. Peteĩ-teĩ oho hape rupi, oĩ haguéicha imbaʼerãvante oheka.   Heʼi joa ojupe: “Jahápy jaru kaguy ha mbaʼe iro porãva jakaʼu haguã. Ha koʼẽrõ upéichata avei, térã iporãvéta.” Ijohéi pyréva omano ha avave ndojepyʼapýi hese, karai Imarangatúva opa ko yvy ári ha avave ndohecha kuaái, omanóvo haʼe oñerenohẽ ivaívagui,   ha oike pyʼa guapýpe. Tape karẽʼỹre oguata vaekue koʼágã opytuʼu ityvýpe.   Peñemboja peẽ paje apoha ñemoñare, pende ru, kuimbaʼe hembirekógui opoíva ha pende sy, kuña reko vai.   Upérõ oñehendúta: “Pembosakoʼi tape ojoja porãva, peipeʼa umi mbaʼe ojokóva ohasa haguã che retãgua.”   Pe yvatetegua opa ára oikovéva ha hérava marangatúva, heʼi péicha: “Che rekoha marangatu oĩ ijyvatehápe ha aiko avei imboriahu ha ojepyʼapýva ndive, amokyreʼỹ ha ambovyʼa haguã chupe.   Ndaiko moʼãi ajaʼo manté che retã guápe, ha nda che pochy moʼãi opa ára hendive. Che pochy mantérõ niko, yvypóra che ajapo vaekue ndovyʼa moʼã véima che ndive.   Israel rembiapo vaikuére che pochy vaekue ymave, ainupã ha ajei vaekue chugui. Haʼe niko opuʼã vaekue che rehe ha oiko iñakãre.   Ahecha hembiapokue, amongueráta, amombytuʼúta ha ambopyʼa guapy paitéta. Ambovyʼa jeýta ovyʼaʼỹvape,   ha haʼéta opavavépe: ‘Pyʼa guapy mombyry guápe ha umi aguĩ oikóvape avei! Che amongueráta che retã guápe!’   Iñañáva katu ojogua yguasu pochýpe ikatuʼỹva oguapy ha oguerojáva tuju ha mbaʼe kyʼa.   Iñañáva peguarã ndaipóri jeiko porã.” Tupã upe heʼíva. Ñandejára heʼi chéve: “Eñeʼẽ hatã kyhyjeʼỹre, trompéta púicha esapukái. Ha ekaguai che retã guáre, hembiapo vaikuére ha Jacob ñemoñarére, iñangaipáre.   Ñandejára nda ipo mbykýi ikatuʼỹ haguã oporopeʼa ivaívagui ha haʼe ndaijapysapéi ikatuʼỹ haguã ohendu.   Pende reko añanguénte pene momombyry Tupãgui ha pene angaipágui haʼe oñomi hova, nohenduséigui.   Pende po ikyʼapa tuguýpe ha pene kuã, porojuka kuégui. Pende jurúgui japu mante osẽ, pende ahyʼópe ñaña mante hyapu.   Mbojovakehápe ndaipóri heʼíva añetegua, avave ndohekái hekópe guáva. Japúrente uvei ojerovia, ha ñeʼẽ japúnte voi ojeporu. Ñañágui haʼe kuéra ipuruʼa, ha imemby, porojuka.   Mbói rupiʼa pe haʼe kuéra omoñenóva ha ñandu renimbo pe haʼe kuéra oipyaháva. Omano umi hoʼúva hupiʼa, ha ojejoka ramo osẽ chugui mbói.   Umi ñandu renimbógui ndojejapói ao. Ndaipóri ikatúva oñemonde pe haʼe kuéra oipyahávape. Porojukánte voi pe haʼe kuéra ojapóva, ha upevarãnte ipo omonguʼe.   Ipy oiporu pyaʼe ivaíva rekávo, hagẽ oporojuka rei haguã. Ñañánte voi pe iñakãme oguerekóva, ha umi ohasaha rupi, ñehundi ha tapere mante oheja.   Haʼe kuéra ndoikuaái pyʼa guapy rape, hekópe guáva ndaipóri hembiapópe. Tape haʼe kuéra oipykúiva ikarẽ, umi rupi oikóva ndojuhúi pyʼa guapy.   Upévare oñemomombyry ñande hegui upe hekópe guáva ha na ñande rupytýi teko joja. Ñahaʼarõ vaekue tesape ha ou pytũ, ára sakã ñahaʼarõ, ha jaiko pytũmbýpe.   Jajepovyvy ogyke rehe ohechaʼỹ vaicha ha umi hesaʼỹ vaicha javava. Asaje pyte ñañepysãnga, pyhare ramo guáicha ha hesãiva apytépe jaiko omanóvaicha.   Opavave ñakororõ vaekue jaguaretéicha ha ñane pyahẽ pykasúicha. Ñahaʼarõ ivaívagui ñesẽ ha noguahẽi, ñahaʼarõ ñesãsõ ha oĩ mombyry.   Ore rojapo ne renondépe heta mbaʼe ivaíva, ore angaipa voi oñeʼẽ vai ore rehe. Ore añangue ore moirũ, ha rohecha kuaa rojapo hague ivaíva.   Ropuʼã vaekue ore Járare ha ore resarái chugui, rojei ore Tupãgui ha ndorohovéi hendive, roñeʼẽ ñeporonupã ha guasu apíre, rombojy ore akãme mbaʼéichapa roporombotavýta.   Pe heko jojáva ndojeapói mbaʼeve ramo, hekópe guáva opyta mombyry, pe añeteguáva oñepysãnga umi okaháre ha pe teko jeroviaha ndojuhúi hendaguã.   Hova mokõiʼỹva ndaiporivéi mamove, ha pe ivaíva ndojaposéivagui ojepeʼa pe oguerekóva. Ñandejára ipochy ohechávo ndaiporiha teko joja.   Ñandejára oñemondýi ohechávo ndaiporiha koʼã mbaʼére ojepyʼapýva. Upérõ oiporu ipyapy mbarete, ha Haʼe voi hese kuéra opuʼã.   Haʼe omoĩ teko joja ipytiʼa moʼãha ramo ha iñakã ári, omoĩ ivaívagui ñesẽ, akã moʼãha ramo. Oñemonde poromyengovia aópe ha pochy rendy ahojápe oñeñuã.   Ñandejára omyengoviáta peteĩ-teĩme hembiapokuére. Hese ijaʼeʼỹvape oinupã pochýta, hese oñemoĩvape oñeñandukáta. Tetã mombyry guápe omyengoviáta hembiapokuére.   Kuarahy reike guive ombyajéta hikuái Ñandejára réra, ha kuarahy resẽ guive ohecháta heko mimbipa, oútagui haʼe y osyry hatã vaicha, yvytu ratãme oñemyañáva.   Siónpe heko vaígui opoíva, Jacob ñemoñare heko puʼãgui ojehejáva, oúta oguenohẽvo. Ñandejára heʼi péicha.   “Kóva che ñeʼẽ meʼẽ pene ndive, heʼi Ñandejára: ‘Che espíritu ameʼẽ vaekue ndéve, che ñeʼẽ amoĩ vaekue nde jurúpe, ha ndoʼa moʼãi, nde juru ha ne ñemoñare jurúgui arakaʼeve, opa árape guarã.’” Apurahéita che irũ tee rérape, purahéi ojapóva iparralty  peguarã. Che irũ tee oguereko iparralty yvy porãme.   Oyvyjoʼo, omopotĩ itágui, oñotỹ umi parral iporãvéva. Mbytépe omopuʼã óga yvate, omoĩ pype parral amiha, ohaʼarõ hiʼa porãne haguã, ha tovéke hiʼa hái.   Ha koʼágã peẽ Jerusalengua, ha peẽ Judagua, pejemína chéve mávapa ojavy. Mbaʼépa ajapo vaerã che parralty rehe ajapoʼỹ vaekue?   Che ahaʼarõ hiʼa porãvo, mbaʼérepa hiʼa hái?   Tamombeʼu peẽme, upe che parralty rehe ajapótava. Aipeʼáta imongoraha oñemopẽmba haguã, aitýta ikorarapy jere oñepyrũmba haguã hese.   Ahejáta kokueréicha, noñehakãʼo ha noñemopotĩ moʼãi, ñuatĩ ha javoráigui henyhẽta, ha umi araípe haʼéta, ani haguã hiʼári omongy.   Ñandejára ipuʼakapáva parralty, upéva hína Israel retã, hemitỹngue poravo pyre hína umi Judá pegua. Chugui kuéra ohaʼarõ teko joja, ha teko aña upe oĩva; ohaʼarõ teko johéi pyre, ha sapukái rasy mante oĩ.   Cháke peẽ, pembyatýva óga kuéra ojoykére, ha pende yvýpe yvy pembojoapýva, pene mbaʼepa peve upe oĩva, ha pepyta peẽ año upe tetãme!   Péicha che apysápe omoguahẽ iñeʼẽ Ñandejára ipuʼakapáva: “Opytáta nandi heta óga, tuicha ha iporãva, ha umívape avave ndoiko moʼãi!   Mbohapy hectárea parralty, peteĩ kaguy ryrúnte omyenyhẽta, trígo raʼỹi 10 vosakuégui, peteĩ vosánte omyenyhẽta.”   Cháke peẽ, koʼẽ mboyve pepuʼãva pekaʼu haguã, ha pyhare pyte peve kaguýgui ndapepoíri!   Oĩ árpa ha mbarakapu, mimby ha tamborpu, heta osyry kaguy pende karu guasúpe, ha napemaʼẽi Ñandejára ojapóvare, ndapeikuaaséi mbaʼeve hembiapokuégui.   Upévare, che retãgua ojereraháta tetã mombyrýpe oimoʼãʼỹhágui, mburuvicha kuéra ñembyahýigui omanóta, ha tetãguára yuhéigui.   Tymba ñarõicha pe tyvy oipeʼáta ijuru tuichaitéva, omokõ haguã tetãgua ha huvicha kuérape vyʼa mante ha ayvúpe oiko joáva.   Yvypóra oñembokarapéta, ha kuimbaʼe oñemokarapãta, ojejapóva oñemotĩndýta.   Ñandejára ipuʼakapáva ohechauka ituichaha oporombojovakévo, Tupã marangatúva ohechauka heko marangatu ipo jojápe.   Táva kuéra oñehundíta, ha itaperépe okarúta ovecha ha kavara.   Cháke peẽ, japúpe perotyryrýva pende reko aña ha pene rembiapo ahẽ, kárro ojererahaháicha!   Peẽ pejéva: “Tojapo pyaʼe kena Tupã upe heʼíva ojapotaha jahecha haguã. Israélpe Imarangatúva tojapo mandi pe ojaposéva, jaikuaa haguã.”   Cháke peẽ, pejéva iporãha pe ivaíva, ha ivaiha upe iporãva, pejéva upe hendývare iñypytũha, ha iñypytũvare pejéva hendyha, iróvare pejéva heʼẽha, ha heʼẽva rehe iroha!   Cháke peẽ, peimoʼãva pene aranduha, pejéva pene akã porãha!   Cháke peẽ, kaguy jeʼúpe na pende rasaháiva, ha pembojeheʼa kuaaitéva opa mbaʼe oporomongaʼúva!   Peẽ pepoíva virúre iñañávagui, ha hembiapo vaiʼỹvagui ndapeikuaaséi mbaʼeve.   Upévare peñehundíta tata ohapyháicha kapiʼi, ha ñana pirukue ombokusugue. Pende tujupáta yvyra rapóicha ha pende poty kuʼipáta yvy timbóicha. Ñandejára ipuʼakapáva remimboʼe ndapeikuaaséi haguére, peapoʼi haguére Tupãme, Israel pegua Imarangatúva.   Upévare Ñandejára ipochy hetãgua ndive, omopuʼã ipo hese kuéra ha oinupã. Yvyty kuéra oryryipa, ha teʼõngue kuéra isarambi ytýicha umi tapére, ha Ñandejára pochykue ndopíri, akóinte omopuʼã ipo.   Ñandejára omopuʼã ipoyvi veve, ha ituru ñeʼẽme tetã mombyry guápe ohenói, amoite yvy apýragui ombou. Pyaʼe ou ha oguahẽ sapyʼa itépe.   Ijapytépe ndaipóri ikangýva térã ikaneʼõva, opáy porãʼỹva ha okéva ndaipóri avei, ndaipóri ndojekuʼakua porãiva, ndaipóri osóva chugui isapatu sã.   Ihuʼy kuéra hakua porã asýva, ha ihuʼy poiha ikarapã porã, ikavaju kuéra pysãpẽ hatã itáicha, ha ikárro kuéra iñakuã yvytu ratãicha.   Jaguaretéicha okororõ, taʼýra kuéraicha ongururu, tymba saite rehe ojeity ramo, ogueraha hembiʼurã, ha ndaikatúi avave ijurúgui oipeʼa.   Upe ára Israel rehe y guasúicha okororõta. Yvy rehe omaʼẽta, ha ojuhúta pytũ ha pyʼa tarova, ha arai anambusu omoypytũva kuarahy. Epuʼã Jerusalén, mimbipápe ejahoʼi, péina oguahẽma nde resapeha ha Ñandejára reko mimbipa hendy nde ári!   Pyhare yvy ojahoʼi, ha tetã nguéra pytũme oñeñuã, Ñandejára katu nde ári ojajáita, ha heko mimbipa nde ári ojechaukáta.   Tetã nguéra oúta nde resapeha gotyo, ha mburuvicha guasu kuéra ne koʼẽju mimbi gotyo.   Ejesaupi ha emaʼẽ nde jere kuévo: opavave oñembyaty ha ou ne renda gotyo. Ne memby kuimbaʼe oúta mombyrýgui, ne memby kuña ojererúta jyva ári.   Nde rehechávo chupe kuéra revyʼa itereíta, nde pyʼa renyhẽta vyʼágui. Oguerúta hikuái ndéve mbaʼe repyeta tetã mombyrýgui. Omeʼẽta hikuái ndéve heta mbaʼe tetã nguéragui oguerúva.   Kamélloita Efá ha Madiángui oúva nde ahoʼíta, Sabagua ou joáta, imbayru kuéra henyhẽ óro ha insiénsogui, omombeʼu joávo imombeʼupyrã Ñandejára ojapóva.   Ijatýta nde rehe Quedar pegua ovecha kuéra, Nebaiot pegua ovecha mácho reiporu kuaáta, ikatu haguã che altárgui ojupi mymbahapy  che mbovyʼáva, ha che Róga iporãhágui, iporãvéta.   Máva piko umi oúva araícha, ovevéva hekoha gotyo pykasúicha?   Umíva hína ygára oúva che rendápe, umi Tarsis peguáva ygára omyakã chupe kuéra, mombyrýgui ogueru ne memby kuéra, hiʼóro ha ipláta reheve. Nde Jára, Tupã Israelgua marangatúva rérape, péicha ne myakã rapuʼãva.   Mombyrygua omopuʼã jeýta nde korarapy jere kuéra ha umi huvicha guasu, ne rembiguáita. Jepe ipochy rendýpe ne nupã raʼe Ñandejára, koʼágã ipyʼa porãgui nde poriahurereko jey.   Ne rokẽ nguéra ojepeʼa mantéta. Ára ha pyhare noñemboty moʼãi, ikatu haguã ojegueru ndéve tetã nguéra mbaʼe repy ha umi huvicha guasu oisãmbyhýta chupe kuéra.   Umi tetã oñemoĩʼỹva nde po guýpe oñehundíta. Oĩ haguéicha oñehundíta.   Ñandejára heʼi Jerusalénpe: “Líbano pegua mbaʼe repyeta ojererúta ndéve, kuriʼy kuéra opaichagua, omoporã haguã che tupao, omoherakuã guasu haguã upe che apyrũha.   Umi ne ndive ojopy vaekue raʼy kuéra, oñemomirĩ joáta ne renondépe, ha opa umi nde apoʼi vaekue, nde repyrũháme oñesũta ha nembohérata ‘Ñandejára táva’, ‘Sión, Israelgua Tupã marangatúva mbaʼe’.   Nde ndahaʼe moʼã véima ojeheja vaekue, jaʼeʼỹha ha haʼeño rei oikóva, romyakã rapuʼã uveíta opa árape guarã, ha ndéta upe manté ojevyʼaha.   Tetã nguéra omeʼẽta ndéve hiʼupyrã iporãvéva, mburuvicha guasu kuéra katu oguerúta ndéve imbaʼe repyeta. Ha rehecha kuaáta che, opa mbaʼe Jára, haʼeha upe ivaívagui nde peʼáva, Che, Jacob Jára ipuʼakapáva, haʼeha pe ne sã omondohóva.   Vrónse rangue ameʼẽta ndéve óro, fiérro rangue pláta, yvyra rangue vrónse ha ita rangue fiérro. Che rupi, pyʼa guapy ne sãmbyhýta ha upe hekópe guáva ne mboguatáta.   Ne retãme noñehendu moʼãvéi ñorãirõ ryapu, ha ndoiko moʼãvéi ñehundi ha tapere nde reikohápe, oñembohérata uvei nde tápia kuéra ‘Ivaívagui ñesẽ’ ha ne rokẽ nguéra ‘Jererohory’.   Nereikotevẽ moʼã véima nde resapehára kuarahy arakue ha jasy pyharekue, che, nde Jára, haʼétagui nde resapeha opaveʼỹva. Che, ne Tupã, haʼéta ne mbaʼe rendy omimbipáva.   Nde kuarahy ndoike moʼãi arakaʼeve ha nde jasy rendy ndogue moʼãi, Che, nde Jára, haʼétagui ne mbaʼe rendy opaveʼỹva. Opaitéta umi ára ao hũ remonde hague.   Tapicha joheipyréta che retãgua maymáva. Ha imbaʼe kuérata hetã opa árape guarã: yvyra roky, che voi añotỹ vaekue, peteĩ mbaʼe che po teépe ajapo vaekue che reko mimbipa ahechauka haguã.   Pe michĩvéva tuichavéta ha pe mbovýva hetavéta, chugui oikóta tetã guasu. Che, opa mbaʼe Jára, pyaʼe ha hiʼára itépe ajapóta.” Ñandejára espíritu oĩ che pype, che poravo haguére imbaʼerã. Haʼe che mondo araha haguã ñeʼẽ iporãva mboriahu kuérape, ambopyʼa guapy haguã ojepyʼapývape, amomarandu haguã isãsotaha oikóva iñapytĩmby ha ojepoitaha iñakã sãvagui,   amyerakuã haguã Ñandejára ára ou porãva opavavépe. Upe ára Ñandejára omyengoviataha hembiapo vaikue umi ore rehe ijaʼeʼỹvape. Che mondo ambovyʼa jey haguã ovyʼaveʼỹvape,   ameʼẽ haguã Siongua ojepyʼapývape, jeguaka iñakãre guarã tanimbu rangue, mbaʼe ryakuã porã pyʼa rory reruha jaheʼo rangue, ñemomorã purahéi vyʼaʼỹ rangue. Oñembohérata hikuái “Teko joja urundeʼy”, Ñandejára oñotỹ vaekue ohechauka haguã heko mimbipa.   Umi taperekue ha umi óga guasu ojeity vaekue, oñemopuʼã jeýta ha umi táva ojeroʼapáva oñemyatyrõ jeýta.   Umi mombyrygua oñangarekóta pende ovecha atýre, pende kokue ha pende parraltýre.   Ha peñembohérata Ñandejára paʼi kuéra, Tupã rembiguái. Tetã nguéra mbaʼe repyeta pene mbaʼéta, ha imbaʼe jeguaitápe peñembojeguáta.   Ha che retãgua ohasa asy joʼa haguére, ñemotĩme ha jejahéipe, upéva rekovia hetã ohupyty joʼáta mbaʼe repyeta, ha oguereko renyhẽta vyʼa opaveʼỹva.   Che Ñandejára, ahayhu teko joja, ha ndachaʼéi monda ha jejukáre. Amyengoviáta chupe kuéra hekopete, ha añeʼẽ meʼẽta hendive kuéra opa árape guarã.   Iñemoñare kuéra herakuã mombyrýta tetã nguéra apytépe. Opa ohecháva chupe kuéra, heʼíta haʼe kueraha tetã Ñandejára ohovasa vaekue.   Che renyhẽ pyʼa rorýgui Ñandejára imbaʼe porãgui! Opa apopo Tupã che rayhúgui! Haʼe che mosãso haguére ha che moingo teko jojápe. Ajogua ku menarã oñemonde katéva térã tembirekorã imbaʼe jeguágui henyhẽva.   Yvýpe hokyháicha umi mbaʼe reñói ha opuʼãháicha umi yvotyty, péicha Ñandejára omoheñóita teko joja, ha haʼe ojererohorýta opa tetã renondépe. Nde rayhupápe, Sión, nakirirĩ moʼãi, nde rayhupápe, Jerusalén, ndapytuʼu moʼãi, osẽ meve kuarahýicha heko joja ha hendy peve tatáicha iñesẽ jejopy vaígui.   Nde reko joja ohecháta tetã nguéra ha nde reko mimbi mburuvicha guasu maymáva. Nde katu rejekuaáta peteĩ téra pyahúpe, Ñandejára voi omoĩva nde rehe.   Ndéta Tupã nde Jára pópe, mburuvicha guasu akã rehegua jeguaka porãicha, mbaʼe vera isyva rehe guarãva.   Ndojeʼe moʼã véima nde rehe, “Ojeheja rei vaekue”, ha nde yvýre, “Oñemoperõ vaekue”. Reñembohérata uvei “Che rembiayhu”, nde yvy katu, “Che rembireko”. Ndétagui Ñandejára rembiayhu, ha nde yvy hembireko.   Peteĩ mitã rusu hembiayhúre omendaháicha, upe nde apo jeýva omendáta nde rehe. Ha hembireko ndive iména ovyʼaháicha Ñandejára ovyʼáta ne ndive.   Jerusalén, nde korarapy jere kuérape amoĩ maʼẽ mombyryhára ára ha pyhare heʼi mantéva: “Ani pekirirĩ peẽ pehenóiva Ñandejárape,   ani peheja opytuʼu omopuʼã jey peve Jerusalén, ha ombojurujái mayma hese omaʼẽvape.”   Ñandejára oñeʼẽ meʼẽma ohupívo ipo akatúa: “Arakaʼeve ndaheja moʼãi, hoʼu nde trígo nde rehe ijaʼeʼỹva térã mombyrygua hoʼu ne kaguy, nde syva ryʼáipe rejapo vaekue.   Peẽ uvei pemonoʼõta pende kóga, peʼúta ha pe che rerohorýta. Pembyatýta parralʼa ha peʼúta chugui kaguy che tupao marangatu róga guýpe.”   Pesẽ, pesẽ okẽ nguéra rupi, pembosakoʼi che retã guápe haperã, pejapo tape guasu iporãva ha pemopotĩ itágui. Pemopuʼã mbaʼe rechaukaha tetã nguéra pehenói haguã.   Ñandejára omomarandu ko mbaʼe yvy jere kuévo: “Peje táva Siónpe oguahẽha, upe chupe oipeʼáva jejopy vaígui. Ñandejára ogueru hetã guápe oguenohẽ rire mombyrygua poguýgui”.   Haʼe kuéra oñembohérata “Tetãgua marangatu”, “Ñandejára ojogua vaekue”. Nde katu reñembohérata “Táva Tupã ohayhúva”, “Táva Tupã ohejaʼỹva”. —Máva piko upe oúva Edom  táva guasu Bosrágui, ao pytãme oñemonde katéva ha iguata mbaretépe ñane mboryrýipáva? —Che hína upéva! Amyerakuãva teko joja, ha nda che jojaháiva ivaívagui aporopeʼa haguã.   —Ha mbaʼére nde ao pytã? Haʼetéku repyrũ vaekue parralʼáre kaguy apópe.   Hẽe, apyrũ kuri aikóvo parralʼa rehe che ñoite, avave na che pytyvõi. Pochy rendýpe apyrũ che rehe ijaʼeʼỹvare, amombe chupe kuéra pochy mbaretépe, huguy che rypyipa ha omopytãmba che ao.   Che manduʼase Ñandejára pyʼa porãre, chupe arohoryse, opa mbaʼe porã ore rehe ojapo vaekuére. Ipyʼa porãite haguére Israelgua ndive opa ojapo vaekuére ipyʼa poriahurereko ha imborayhu tuichaite rupi.   Ñandejára heʼi vaekue: “Haʼe kuéra, che retãgua, che raʼy kuéra, ndojere moʼãiva che hegui.” Ha haʼe oipeʼa chupe kuéra   opa jepyʼapýgui. Ndahaʼéi vaekue peteĩ hembijokuái upe oipeʼáva chupe kuéra jejopy vaígui, Ñandejaraite upéva ojapo. Haʼe oipeʼa ivaívagui oiporiahurereko ha ohayhúgui chupe kuéra. Haʼete voi omopuʼã ha ohupi ijyva ári. Péicha ojapo vaekue opa ára.   Haʼe kuéra katu opuʼã Ñandejára rehe, ha ombopochy ijespíritu marangatu. Upévare ndaijaʼevéi hese kuéra ha oñorãirõ hendive kuéra.   Haʼe kuéra imanduʼa umi ára yma guarére: Ñandejára rembiguái Moisés rehe, ha oporandu: Mamo piko oime upe oguenohẽ vaekue yguasúgui ijovecha kuéra rerekuápe? Mamo piko oime upe omeʼẽ vaekue chupe ijespíritu marangatu?   Upe oiporu vaekue ipyapy mbarete omoirũ haguã Moiséspe, upe ombojaʼo vaekue yguasu hetãgua renondépe ohupyty haguã terakuã opaveʼỹva.   Upe ombohasa vaekue chupe kuéra yguasu rugua rupi ipysyrỹiʼỹre, kavaju yvy ojeikoʼỹha rupi guáicha,   ovecha aty ñúme oguejývaicha? Ñandejára espíritu oisãmbyhýva chupe kuéra. Upéicha reisãmbyhy vaekue ne retã guápe, reñemoherakuã guasu haguã.   Emaʼẽ ore Jára yvágagui, nde róga marangatu omimbipávagui. Mamo piko oĩ ne mborayhu ha nde pyapy mbarete? Mamo piko pe reñandúva nde pyʼaite guive ha nde pyʼa poriahurereko? Nde pochy raságui piko na ore mbyasyvéi?   Nde niko ore ru, Abraham nda ore kuaavéi ha Israel naimanduʼavéi ramo jepe ore rehe, nde hína ore Jára ha ore ru. Nde réra ymaite guive, “Upe ivaívagui ore peʼáva.”   Mbaʼére piko, ore Jára, ore mombía nde rapégui ha ore mbopyʼa hatã rohenduveʼỹ haguã ne ñeʼẽ? Eju jeýna ore ndive, ne rembiguái rayhupápe, ha ne ñemoñaregua kuéra rehehápe.   Mbaʼére piko umi ore rehe ijaʼeʼỹva ojasuru nde tupaópe, nde tupao rehe opyrũmba umi ojopýva ore ndive?   Yma guivéma nde na ore sãmbyhyvéi, ndahaʼéirõ guáicha ne retãgua ore. Hángaʼu remondoro yvága ha reguejy! Umi yvyty  ne renondépe hykupáne. Hángaʼu remondoro yvága ha reguejy! Umi yvyty  ne renondépe hykupáne.   Tata ohapyháicha javorái, térã y ombopupu! Upérõ nde rehe ijaʼeʼỹva oikuaáne nde réra, ha tetã nguéra ne renondépe oryryipáne.   Rejapo ramo guare hechapyrãva noñehaʼarõi vaekue,   arakaʼeve noñehendúi ha ndojehechái vaekue oĩha Tupã, ndahaʼéiva nde, ojapóva mbaʼe koʼãichagua, umi hese ojeroviáva rayhupápe.   Nde rerohory upe ipyʼaite guive heko jojávape ha imanduʼa ojapo haguã ne rembipota. Nde pochy vaekue rojapo haguére ivaíva. Ymaite guivéma ropuʼã manté roikóvo nde rehe.   Opavave ore kyʼa vaekue, ore reko potĩ trápo kyʼápe ojogua. Yvyra rogue pirukuéicha roʼa ha ore rembiapo vaikue ore reroveve yvytúicha.   Ndaipóri ohenóiva nde réra, ndaipóri oñehaʼãva ojeko nde rehe. Upévare rekañy ore hegui ha ore reja ore rembiapo vaikue poguýpe.   Opáichavo, ore Jára, nde hína ore ru. Ore pe ñaiʼũ ha nde pe kambuchi apoha. Opavave niko ne rembiapokue.   Anína nde pochy eterei ore ndive ha ne manduʼa manté ore rembiapo vaikuére. Ore niko ne retãgua!   Nde táva marangatúgui oiko yvy ojeikoʼỹha, Jerusalén oñehundi ha oiko chugui tapere.   Ore tupao omimbipáva ore ru kuéra ne mombaʼe guasu haguépe, okaipa hese. Opa mbaʼe rohayhu etévagui oiko yty aty.   Ha opa koʼã mbaʼe renondépe, ore Jára, nderejapo moʼãi piko mbaʼeve, rekirĩtante piko ha ore motĩndýta ipahaite peve? Ñandejára heʼi: “Umi ndojeruréi vaekue chéve mbaʼeve, ou che rendápe. Umi nda che rekái vaekue, che juhu. Tetãgua na che renói vaekuépe, che haʼe: ‘Ápe aime’.   Ñandejára heʼi: “Parralʼa hykue heta ramo mbaʼeve noñehundíri ikatúgui heta kaguy ojejapo. Péicha avei che ajapóta che rembiguái kuéra rayhupápe. Nahundi moʼãi upe tetã tuichakue.   Che rupi Jacob iñemoñaréta, ha Judápe oĩta oikóva che yvyty kuérape. Che rembiporavo kuéra oguerekóta pe yvy imbaʼerã, ha che rembiguái kuéra oikóta ipype.   Sarón ñu henyhẽta ovechágui, ha Acor  ñúme okarúta mymba kuéra, oguerekótava umi tetãgua che rekáva.   Peẽme, Ñandejára rapégui pejeíva ha ijyvyty marangatúgui pende resaráiva, peikuaveʼẽva tembiʼu ha kaguy tupã nguéra Gad ha Menípe, poʼa rerekuáva,   peẽme, poʼaʼỹ hína upe pene raʼarõva. Pojukaukáta kyse pukúpe. Pohenói vaekue niko ha ndapeikuaaséi mbaʼeve, añeʼẽ vaekue peẽme ha napehenduséi, pejapo vaekue pe che namoporãiva, peiporavo vaekue pe che mbopochýva.”   Upévare Ñandejára heʼi: “Che rembiguái kuéra oguerekóta hoʼu vaerã, peẽ katu pene ñembyahýita. Haʼe kuéra oguerekóta omboyʼu vaerã, ha peẽ pende yuhéita. Haʼe kuéra ovyʼáta ha peẽ peikóta tĩndyhápe.   Haʼe kuéra vyʼa pópe opurahéita, pyʼa rorýgui henyhẽta, peẽ katu pesapukái ha pejaheʼóta ñembyasy ha vyʼaʼỹgui.   Che rembiporavo kuéra oiporúta pende réra oporombojeharu haguã, térã oipota ramo omano pe máva, che rembiguái kuérape katu ambohéra pyahúta.   Oimeraẽ ojeruréva jehovasa upe tetãme, ojeruréta Tupã heko añetévape. Ha oimeraẽ omeʼẽva iñeʼẽ upe tetãme, Tupã heko añetéva rérape omeʼẽta. Jeiko asy yma guare tesaráipe opytáta. Oguéma umíva che ñeʼãgui.   “Péina ajapóta yvága pyahu ha yvy pyahu. Yma guare opytáta tesaráipe, avave naimanduʼa moʼãi hese.   Tahenyhẽ tory ha vyʼágui opa árape guarã upe ajapótavare. Ajapóta Jerusalén horýva ha tetãgua ipype ovyʼáva.   Che voi avyʼáta Jerusalén rehe, ha che pyʼa rorýta che retã guáre. Pype ndaipóri moʼã véima tasẽ térã sapukái vyʼaʼỹgui.   Upépe ndaipóri moʼãi mitã omano voíva, térã avave oikove pukuʼỹva. 100 áñope omanóva rehe ojeʼéta omano hague imitãme, ha nombotýivare 100 áño, ojeʼéta ojeharuha.   Opavave ojogapóta ha oikóta imbaʼe teépe, oñotỹta parralty ha hoʼúta hiʼa.   Ndaipóri moʼãi peteĩ ojogapóva ha ambue pype oikóva, térã peteĩ oñemitỹva ha ambue chugui hoʼúva. Kaʼaguýicha che retãgua oikove pukúta, che rembiporavo ovyʼáta okarúvo hembiapokuégui.   Nombaʼapo rei moʼãi, ndaipóri moʼãi iñemoñare omanóva hiʼarapeʼỹ, haʼe kuéragui Ñandejára ohovasa vaekue ñemoñare, ha upéichata avei iñemoñare.   Che renói mboyve hikuái, aporandútama mbaʼépa oipota, heʼipa mboyve ahendútama chupe kuéra.   Aguara guasu ha ovecha raʼy okarúta oñondive, león ha guéi hoʼúta kapiʼi, ha mbói hoʼúta yvy.” Che yvyty marangatu jerekuévo ndaipóri moʼãi mbaʼe vai ojapóva.” Ñandejára heʼi upéicha. Ñandejára heʼi: “Yvága che guapyha ha yvy che pyenda. Mamo piko ikatúta pemopuʼã che rogarã, mamo piko ikatúta pejapo apytuʼu haguãme?   Che voi ajapo vaekue opa koʼã mbaʼe, ha péicha oñepyrũ vaekue. Che, opa mbaʼe Jára, haʼe upéicha. Pe che amaʼẽha hína, mboriahu ojepyʼapýva ha ombyajéva che ñeʼẽ.   Hetápe guarã peteĩchante omymbajuka  tóro térã ojuka hapichápe, oñakãʼo ovecha térã ojajuvoka jagua, oikuaveʼẽ hemitỹngue térã kure ruguykue, ohapy insiénso térã omombaʼe guasu taʼãnga. Haʼe kuéra oiporavo haperã ha ovyʼa ojapóvo koʼã mbaʼe ahẽ.   Che avei aiporavóta jeiko asy chupe kuéra guarã, ha arúta umi mbaʼe haʼe kuéra okyhyjeteha. Ahenói vaekue niko ha ndoikuaaséi mbaʼeve, añeʼẽ vaekue ha nohenduséi, ojapo vaekue che namoporãiva, ha oiporavo che mbopochýva.”   Pehendu Ñandejára heʼíva, peẽ pembyajéva iñeʼẽ. “Pene retãgua ijaʼeʼỹva pende rehe, okaguaíva pende rehe pehenóigui che réra, heʼi hikuái: ‘Ñandejára tohechauka heko mimbipa. Rohechase pevyʼa ramo.’ Haʼe kuéra katu oikóta ijaheipy ramo.   Oñehendu tyapu távagui oúva, sununu oúva tupaógui. Ñandejára hína pe omosununúva, omyengoviávo hese ijaʼeʼỹvape.   Sión imemby peteĩ sapyʼaitépe, hesegua mbaʼasy oñanduʼỹre.   Máva piko ohendu raʼe peteĩ mbaʼe peichagua? Máva piko peichagua ohecha raʼe? Peteĩ tetã ngaʼu piko peteĩ árapente oiko? Oiko piko tetãguára peteĩ sapyʼaitépe? Sión katu oñepyrũvo oñandu imbaʼasy, oguerekóma imemby kuéra.   Mbaʼéicha piko che ajokóta ani haguã imemby, ko che voi amomemby vaekue?” Tupã nde Jára heʼi péicha.   “Pevyʼa Jerusalén ndive, ta pende pyʼa renyhẽ torýgui opa pehayhúva chupe. Pemoirũ chupe vyʼápe opa pejaheʼo vaekue hese.   Ha haʼe peteĩ sýicha pene mongarúta vyʼápe pene ryguãtã meve.   Che, opa mbaʼe Jára, haʼégui: Che rupi pyʼa guapy oúta hiʼári ysyrýicha, ha mbaʼe repyeta, tetã nguéra oguerútava, y osyry hatã vaicha oúta. Haʼe pene mongarúta, pende reraháta ijyva ári, pene mokunuʼũta hapy paʼũme.   Peteĩ sy omokunuʼũháicha imembýpe, che pomokunuʼũta, ha pevyʼa jeýta Jerusalénpe.”   Pehechávo koʼã mbaʼe pende pyʼa rorýta, pende rete kapiʼícha hoky pyahúta. Ñandejára oikuaaukáta ipokatu hembiguái kuérape, ha ipochy rendy, hese ijaʼeʼỹvape.   Ñandejára oguahẽgui tata apytépe, ikárro kuéra ojogua yvytu ratãme. Ohekuavóta ipochy rendy ha tata rendýpe oporonupãta.   Haʼe oporombojovakéta tatápe, opavavépe ikyse pukúpe ombojovakéta ha hetápe ojukáta.   Ñandejára heʼi: “Umi oñemomarangatu ha oñemopotĩva, oike haguã yvotytýpe peteĩ, mbytépe ohóva, rapykuéri, ha umi hoʼúva kure, anguja, ha opaichagua ipotĩʼỹva  roʼo, oñondivepa oñehundíta, hembiapokue ha hemiandu reheve.   Upérõ ajúta che voi, ambyatývo opa yvypóra ha tetã, ou haguã ohecha che reko mimbipa.  “Ha ijapytégui kuéra avei aiporavóta che paʼi ha levitarã. Che, opa mbaʼe Jára, haʼe upéicha.”   Heʼi avei Ñandejára: “Pe yvága ha yvy pyahu  che ajapóva, opa árape guarãta. Upéicha avei ne ñemoñare ha nde réra oikóta opa árape guarã.”   Opa jasy pyahu guahẽme, ha opa pytuʼuha árape, opavave oúta oñesũ che renondépe. Che, opa mbaʼe Jára, upéicha haʼe.  “Oúta hikuái ha ohecháta yvypóra, che rehe opuʼã vaekue, reʼõngue. Yso hese kuéra okarúva nomano moʼãi, ha tata chupe kuéra ohapýva ndogue moʼãi.  Ha upévata peteĩ mbaʼe ombojeguarúva opa yvypórape!” Upe áño omano haguépe mburuvicha guasu Ozías,  ahecha Ñandejárape guapyha ijyvate etereívape; ijahoja ruguái omyenyhẽ pe tupao.  Tekove tata rendýpe ojoguáva oĩ hiʼári ha peteĩ-teĩ, 6 ipepo. Mokõi ipepópe ojahoʼi hova, mokõime hetyma, ha mokõi hembývape oveve.  Ha heʼi joa ojupe: “Imarangatu, imarangatu, imarangatu Ñandejára ipuʼakapáva; yvy tuichakue henyhẽ heko mimbipágui.”   Oñehendúvo koʼã ñeʼẽ, tupao rokẽ nguéra oryryipa ha pe tupao henyhẽ  tatatĩgui.  Ha che haʼe: “Amanóta!  Ahecha niko che resa tee rupi mburuvicha guasu Ñandejára ipuʼakapávape ha che juru niko naipotĩri añeʼẽ haguã ha aiko tetãgua ijuru potĩʼỹva apytépe.”   Upérõ peteĩva umi tekove tata rendýpe ojoguáva oveve che aimeha gotyo. Ipópe tatapỹi ohupi vaekue altárgui,   omboja che juru rehe ha heʼi chéve: “Péina kóva ojáma nde jurúre, ojepeʼáma ne angaipa, ha umíva ojeheja reíma ndéve.”   Upérõ ahendu Ñandejára heʼi ramo: “Mávapepa amondóta? Mávatapa ñane rembijokuái?” Che haʼe: “Ápe aime. Che jokuái chéve.”   Haʼe heʼi: Tereho ere koʼã mbaʼe ko tetã guápe: “Pehenduve ramo jepe, ndapeikuaa moʼãi pe ojeʼéva, ha pemaʼẽve ramo jepe, ndapehecha moʼãi.”   Emyakã kuchu ko tetã guápe, emboty ijapysa ha ehesa jokua, ohenduʼỹ térã ohechaʼỹ haguã, ani upéi ohendu ha ohechakuaa mbaʼe, ha ojere hape vaígui ha aipohano jey mante chupe kuéra.   Che haʼe chupe: “Arakaʼe peve piko péichata, che Jára?” Ha heʼi chéve: “Umi táva oñehundipa peve, avave ndoikovéi ipype kuéra; óga kuéra opyta peve nandi, ha ñu kuéra avaveʼỹre.   Ñandejára omosẽ meve hetãgui opavavépe, ha opyta peve nandi upe tetã.   Ha opyta ramo jepe 10gui peteĩ, oñehundíta avei, oñekytĩ ramo guáicha yvyra guasu ha imatakuénte opyta.” Ha pe imatakuégui osẽta hoky oñemboykétava Ñandejárape guarã. Siria ruvicha guasu Resín, ha Israel ruvicha guasu Pécah Remalías raʼy, ondyry Jerusalén rehe; oñemombaʼese hese ha ndaikatúi. Kóva ojehu Ahaz Jotam raʼy ha Ozías remineno Judá ruvicha guasúrõ guare.   Upérõ oñemomarandu mburuvicha guasu Ahaz ha hóga guápe: “Sírio kuéra oñomoirũ Efraín ndive.” Mburuvicha guasu ha maymáva hetãgua oñepyrũ oryrýi, yvyra roguéicha kaʼaguýpe oipeju ramo yvytu.  Upérõ Ñandejára heʼi Isaíaspe: “Eraha nde raʼy Sear-Jasub  ha tereho ejotopa mburuvicha guasu Acab ndive y rape apýpe, y noʼõ yvate guápe, pe tape ohóvape ao joheiha ñúme,  ha ere chupe: ‘Cháke, ani reñemondýi, ani rekyhyje térã ne pyʼa mirĩ, umi mokõi tataʼy rendýre, Resín sírio kuéra reheve ha Remalías raʼy ipochy rendýva hína.   Sírio kuéra, ha Efraingua Remalías raʼy ndive, ojapose nde rehe ivaíva.’ Heʼi hikuái:   ‘Ñandyry Judáre ha ñamongyhyje, ñañemombaʼe hese, ha ñamoĩ huvicha guasúrõ Tabeel raʼýpe.’   Ñandejára katu heʼi: ‘Upéva ndojehu moʼãi!   Ñandejára heʼi avei Aházpe:  “Ejerure Tupã nde Járape tojapo techapyrã mbaʼe rechaukaha ramo, yvyguy hypyvehápe, térã yvate ijyvatevehápe.”   Ahaz heʼi: “Nda pyʼa raʼã moʼãi Ñandejárape ajerurévo mbaʼe rechaukaha.”   Upérõ Isaías heʼi: “Pehendu peẽ mburuvicha guasu David róga pegua: Hesaʼi gueteripa peẽme pemokaneʼõ yvypóra kuérape, ajeve pemokaneʼõséma avei che Tupãme?   Ñandejára voi omeʼẽta peẽme mbaʼe rechaukarã; Pe kuñataĩ hye guasu ha imemby mitã kuimbaʼéta, ombohératava Emanuel. ,   Hoʼúta kesu pyahu ha eíra, ojei kuaa peve ivaívagui ha oiporavo kuaa peve iporãva.   Ojei kuaa mboyve ivaívagui oiporavo haguã iporãva niko, umi mokõi mburuvicha guasu ne mongyhyjéva retã ojehejáta.   “Ñandejára omboúta nde, ne retãgua ha mburuvicha guasu róga ári, ára oĩʼỹ haguéicha Efraín ojei guive Judágui.” (Kóva oñeʼẽ Asiria ruvicha guasúre.)   Upérõ Ñandejára omboúta mberúicha, umi oikóvape ysyry Egipto mboypýri, ha kávaicha umi oikóvape Asíriape.   Oúta haʼe kuéra ha oñemohendáta yvyty paʼũ ha ita guasu kua rupi, opa javorái ha ñuatĩndy rupi, ha umi hoyʼuha rupi mymba kuéra.   Upe ára, Ñandejára oguerúta Éufrates mboypýrigui Asiria ruvicha guasúpe, ha oiporúta chupe kyse rãimbéicha omoperõ haguã Israelgua akã, hendyva ha hetyma.   Umi árape upe ivaka peteĩ ha ijovecha mokõiva,   oguerekóta heta kamby, hoʼu haguã kesu pyahu. Ha opa umi okañy vaekue ñehundi guasúgui, ikatúta hoʼu eíra kesu.   Upérõ, oĩ haguépe parralty ikatúva oñemeʼẽ mil pláta pehẽnguére, oĩta javorái ha ñuatĩndy.   Upépe ikatúta ojeike huʼy ha guyrapa reheve mante, ojejuka haguã tymba saite, oikótagui opa upe tetãgui ñuatĩndy ha javorái.   Umi yvy puʼã rupi oñeñemitỹ hague asádape, ñuatĩ ha javorái memétagui, avave ndohose moʼãi. Guéi ha ovecha okaru haguã mante iporãta. Ñandejára heʼi chéve: “Peteĩ yvyra rehe ehai: ‘Maher-Salal-Hasbaz’.   Ha ereko mbaʼe rechaha jeroviaha ramo paʼi Urías  ha Zacarías Jeberequías raʼýpe.”  Upéi aiko che rembireko maranduhára ndive ha haʼe imemby mitã kuimbaʼe. Upérõ Ñandejára heʼi chéve: “Embohéra chupe Maher-Salal-Hasbaz,  pe mitã heʼi kuaa mboyve ‘taita’ ha ‘mama’ niko, Damasco ha Samaría oñemondapáta, ha umi mbaʼeta ojereraháta Asiria ruvicha guasúpe.”  Ha Ñandejára heʼi jey chéve:   Resín ha Remaliás  raʼýgui okyhyje rupi, umi tapicha ndojapói mbaʼevérõ y Siloé osyry mbegue asýva.   Ñandejára hatã ipojái che póre, ha heʼi chéve ani haguã aha ko tetãgua rape rupi.   Ani pembohéra ñepuʼã, pe haʼe heʼíva ñepuʼã, térã pekyhyje ha peryrýi pe haʼe okyhyjévagui.   Peñongatu porã koʼã ñeʼẽ, pereko iñongatupy che remimboʼe.   Oñomi ramo jepe hova Jacob róga guágui, che ahaʼarõta Ñandejárape. Hese ajerovia.   Chéve ha che raʼy kuérape, omeʼẽ vaekue chéve Ñandejára ipuʼakapáva, oikóva yvyty Siónpe, ore moĩ vaekue mbaʼe rechaukaha hechapyrãva ramo Israel peguarã,   Oĩ vaerã katuete heʼíva peẽme: “Peporandu omanóva ãnguépe ha mbaʼe ñemi kuaaha oñeʼẽ guyguy ha ongururúvape. Peteĩ tetãgua piko noporandúi vaerã itupã nguérape ha umi omanóvape, umi oikovévare,   oheko mboʼe haguã, térã oheja chupe imarandu?” Upéicha oñeʼẽta katuete, ha upe heʼíva výro reíta.   Opavave ohóta ágotyo ha pégotyo, ikuete ha iñembyahýi, ñembyahýigui ipochy etereíta, ha ojahéita huvicha guasu ha Tupã rehe. Omaʼẽta yvate gotyo,   ha upéi yvy gotyo, mboriahu ha pytũmby mante ojuhúta, pytũ ha kyhyje. Pyhare ojahoʼíta opa mbaʼe, ha ojejopýva nosẽ moʼãi ivaívagui.   Tetãgua oikóva pytũmbýpe, ohecha peteĩ mbaʼe rendy tuicháva; umi pytũmbýpe oikóva ári, ohesape upe mbaʼe rendy.   Remongakuaa tory, ha heta ojevyʼa. Opavave ovyʼa ne renondépe, kóga ñemonoʼõme ramo guáicha, ovyʼaháicha umi oñombojaʼóva opa mbaʼe ñorãirõme guarére.   Mbaʼe pohýi ijatiʼýre oĩva, mbaʼe pohýi ijapére oguapýva, inupãhára po pegua yvyra, remyanguʼipa, Madiánpe  ramo guaréicha.   Ipy rehegua ombohyapu vaekue ñorãirõhára, ha ijao kuéra tuguýpe ojehypýiva, ojehapýta ha tatápe ikusuguéta.   Ou haguére ñandéve mitãmi, mitã raʼy oñemeʼẽ ñandéve. Chupe oñemeʼẽta puʼaka oisãmbyhy haguã. Ha oñembohérata haʼe: “Mboʼehára imombeʼupyrã”, “Tupã imbaretéva”, “Túva opa ára oikovéva”, “Mburuvicha guasu, pyʼa guapy reruha”.   Itúva ypykue David guapyhápe oguapýta; opa rupi oipysóta ipokatu ha pyʼa guapy ndopa moʼãi, hetã imbaretéta, teko joja ha hekopeguáta ipyenda, águive opa árape guarã. Ã mbaʼe ojapóta Ñandejára ipuʼakapáva mborayhu.   Ñandejára omondo iñeʼẽ Israélpe, oñeʼẽ Jacob retã guápe:   Opa Efraingua Samaríape oikóva, oikuaa pe heʼiséva. Jejapo ha jererovúpe heʼi joa hikuái:   “Toʼapa umi ladríllo, ore katu romopuʼãta itágui, víga toñekytĩ, iporãvévape romyengoviáta.”   Ñandejára ombou ñorãirõhára ipochy etereíva, haʼe voi heʼi chupe ondyry haguã.   Kuarahy resẽ guio sírio kuéra, kuarahy reike guio filistéo. Peteĩ jejuru peʼápe omokõ Israel guápe. Opáichante Ñandejára ndaipochy poíri, ha akóinte omopuʼã ipo.   Israelgua katu ndojevýi inupãha gotyo, ndohekái Ñandejára ipuʼakapávape.   Upévare peteĩ árape voi Ñandejára oikytĩta Israel guágui huguái ha iñakã!   Myakãhára  ha mburuvicha hína iñakã, Maranduhára  japu katu huguái.   Umi mburuvicha omyakã tavy koʼã tetã guápe, ha umi oñesãmbyhýva okañy.   Upévare Ñandejára ndoiporiahurerekói mitã rusúpe, nombyasýi tyreʼỹ ha iména manóvape, tetãgua oĩ haguéicha iñañágui ha ndohayhúigui Ñandejárape, ha opavave výro reíre oñeʼẽ. Opáichante Ñandejára ndaipochy poíri, ha akóinte omopuʼã ipo.   Upe teko aña hendy tatáicha, javorái ha ñuatĩndy ohapypa, kaʼaguy rehe ova ha ohapy, ha tatatĩ eta yvate omopuʼã.   Ñandejára ipuʼakapáva pochy rendy rupi, okaipa upe yvy, upe tetãgua rehe okaru tata ha avave ndojepyʼapýi hapicháre.   Opavave okaru ha akóinte iñembyahýi, hoʼu ojuhúva ha nahyguãtãi, hapicha roʼo jepeve hoʼu.   Manasés omokõ Efraínpe ha Manaséspe Efraín, ha mokõive Judá rehe ojepoi. Opáichante Ñandejára ndaipochy poíri, ha akóinte omopuʼã ipo. Che, Santiago,  Tupã ha Ñandejára Jesucristo rembiguái, amomaitei umi 12 Israelgua ñemoñare opa rupi isarambívape.   Che pehẽngue kuéra, pevyʼaite vaerã pejejuhúrõ opaichagua jepyʼa raʼãme.  Pende jerovia ojepyʼa raʼarõ niko, pene mbaretéta pehasa asy ramo jepe.   Peñehaʼãke aipórõ pene mbarete hekópe, upéva niko pene motyarõta ha na pene kangy moʼãi mbaʼevépe.   Oĩrõ pende apytépe naiñarandúiva, tojerure Tupãme ha haʼe omeʼẽta chupe. Tupã niko omeʼẽ heta porã opavavépe, ha ndojeruréi mbaʼeve hese.   Ha tekotevẽ ojerure jeroviápe ha ipyʼa mokõiʼỹre. Pe ipyʼa mokõiva niko ojogua y pochýpe, yvytu ogueraháva ápe ha pépe.   Upeichaguáva, rei ohaʼarõta mbaʼeve Ñandejáragui.  Koʼágã niko oipota peteĩ mbaʼe ha koʼẽrõ ambue, ha ndaipyʼa peteĩri mbaʼevépe.   Pe ñane pehẽngue imboriahúva, ovyʼa vaerã Tupã omopuʼã haguére chupe,   ha pe imbaʼe retáva ovyʼa vaerã Tupã omomirĩ haguére chupe. Pe imbaʼe retáva niko ojogua yvoty ñúme: ndoiko aréi.  Kuarahy osẽvo ha ojope tinívo, pe kaʼavo ipiru ha ipotykúi, iporãngue oñehundi. Upéicha avei upe mbaʼeta rekoha, opa rei vaerã imbaʼe repyeta apytépe.   Ovyʼaite vaerã niko pe ogueropuʼakáva ijepyʼa raʼã. Osẽ porã vove, oñemeʼẽta chupe pe jeikove opa ára guarãva, Tupã heʼi vaekue omeʼẽtaha umi chupe ohayhúvape.   Oĩ ramo ohasa asýva, térã ojepyʼa raʼãva ojapo haguã ivaíva, ani oimoʼã koʼã mbaʼe ouha Tupãgui. Tupã niko ndojepyʼa raʼãi ojapo haguã ivaíva, ha ndoipyʼa raʼãi avavépe upéva ojapo haguã.   Upéva rangue, yvypóra rembipota vaínte pe oipyʼa reraháva, ombotavy ha oipyʼa raʼãva chupe.  Koʼã tembipota vaígui niko heñói pe angaipa. Ha upéva okakuaapávo, heñói chugui ñemano.   Che pehẽngue kuéra pohayhu etéva, ani pejavy.  Opa mbaʼe porã ha hekopegua oñemeʼẽva ñandéve, ou yvatégui, Tupãgui, ojapo vaekue mbyjaita yvága pegua. Tupã, heko peteĩnte opa ára, haʼe naiñambuéi térã ojerégui omoypytũva.   Haʼe, upéicha oipotágui, ñane moingove pyahu iñeʼẽ añete rupi.  Ha upéicha oiko ñande hegui opa mbaʼe haʼe ojapo vaekuégui, tenondegua.   Pene manduʼáke che pehẽngue kuéra pohayhúva, pene kyreʼỹ vaerãha pehendu haguã, ha pene mbegue peñeʼẽ ha pende pochy haguã.   Pe ipochýva niko ndojapói iporãva Tupã renondépe.  Peipeʼa aipórõ, opa mbaʼe kyʼa ha ñaña pyaʼete oñemuñáva, ha perohory pyʼa porãme upe ñeʼẽ oñeñotỹ vaekue pende pyʼápe ha ikatúva pene pysyrõ angaipágui.   Pejapo Ñandejára ñeʼẽ heʼíva ha ani pehendúnte, ani haguã peñembotavy pende jupe voi.  Pe ñeʼẽ ohendúnteva ha ndojapói, haʼete ku omañáva ijehe haʼãngápe,  ha ohecha mbaʼeichaguápa haʼe. Ha ojeimi vove upéguinte hesaráima mbaʼeichaguápa raʼe haʼe.  Pe hesaraiʼỹva ohendúvagui katu, ha omaʼẽ porãva pe tembiapoukapy ñane mosãsóvare, ha oñehaʼãmbaite ojapo, upéva ovyʼa vaerã opa ojapóvape.   Oimérõ oimoʼãva ohayhuha Tupãme, ha ndojoko kuaái ijuru, oñembotavy jupe voi, ha guaʼúnte pe Tupãme ohayhuha.  Tupã rayhu ipotĩ ha imarãʼỹva, Tupã ñande Ru renondépe hína: Ñaipytyvõ umi ityreʼỹ ha imenaveʼỹvape opa hemikotevẽme, ha ñañeñangareko yvy arigua teko kyʼágui. Che pehẽngue kuéra, peẽ pejeroviáva Ñandejára Jesucristo heko mimbipávare, naiporãi peporombojerovia joavy.  Oike ramo pende tupaópe peteĩ ikuãirũ órova ha oñemonde porãva, ha upe jave oike avei peteĩ mboriahu ijao soropáva,  ha perohoryvérõ upe oñemonde porãvape ha peje chupe: “Eguapy ko iporãvehápe”, imboriahúvape katu peje: “Nde eñemboʼy upépe”, térã: “Eguapy upe rupi”,  peñombojerovia joavýma hína peẽ voi, ha pe poroʼapo hekopeʼỹ.   Che pehẽngue kuéra pohayhúva, pehendu kóva: Tupã oiporavo vaekue yvy arigua mboriahúpe, imbaʼe reko haguã ijeroviápe, ha ohupyty haguã pe isãmbyhy haʼe heʼi vaekue omeʼẽtaha umi chupe ohayhúvape.  Peẽ katu ndapejapói mbaʼevérõ imboriahúvape. Ndahaʼéi ngaʼu piko mbaʼe reta rekoha umi pene mombaʼapo reíva, ha pende reraháva mburuvicha kuéra renondépe?  Ndahaʼe kuérai ngaʼu piko umi oñeʼẽ vaíva Jesucrístore, peẽ pejeroviaha?   Pejapóta iporãva pejapo ramo añetehápe upe tembiapoukapy tuichavéva, heʼíva Ñandejára Ñeʼẽ: “Ehayhu nde rapichápe, rejehayhuháicha nde.”   Pembojerovia joavy ramo pende rapicha kuérape katu, pene angaipa Tupã rembiapoukapy renondépe.  Peteĩnte jepe ndajajapói ramo japytáma jajapoʼỹrõ guáicha umi Tupã rembiapoukapy.  Tupã heʼi vaekue: “Ani reporomyakã ratĩ”.  Ha heʼi vaekue avei: “Ani reporojuka”.  Upéicha rupi, oimérõ oporomyakã ratĩʼỹva ha upéicharõ jepe oporojuka, ndoiko véima pe tembiapoukapy heʼiháicha.  Peẽ peñeʼẽ ha peiko vaerã pene mbojovakéta ramo guáicha pe tembiapoukapy ñane mosãsóva.  Umi oporoporiahurerekoʼỹ vaekue niko oñembojovakéta ojeporiahurerekoʼỹre. Oporoporiahurereko vaekuépe katu ou porãta upe mbojovake árape.   Che pehẽngue kuéra, mbaʼépe piko iporã jaʼe jajeroviaha ha ndojapói mbaʼeve iporãva? Ikatu ngaʼu piko peichagua jerovia ñane renohẽ ivaívagui?  Oĩrõ peteĩ ñane pehẽnguéva ijaoʼỹva ha oguerekoʼỹva hoʼu vaerã upe árape,  ha peteĩ peẽva heʼi chupe: “Toho porãite ndéve. Eñeñuã roʼýgui ha ekaru” ha nomeʼẽi chupe upe oikotevẽva, mbaʼépe piko iporã upéva?  Upéicha avei jerovia añónte, ha ojechaukaʼỹva tembiapokue rupi, výro rei.   Ikatu jepe oĩ heʼíva: “Nde rejerovia ha che katu ajapo iporãva”. Ehechauka chéve aipórõ, nde jerovia rejapoʼỹre mbaʼeve, ha che ahechaukáta ndéve che jerovia che rembiapokue rupi.  Nde rerovia, Tupã peteĩ añonteha, ha rejapo porã. Mbaʼepochy kuéra katu oguerovia avei upéva ha oryryipa kyhyjégui.  Nderehechakuaái piko, nde tovatavy, pe jerovia ojechaukaʼỹva tembiapokue rupi, výro reiha?  Tupã oguereko vaekue imarangatúvarõ ñande ru ypykue Abrahámpe, upe ojapo vaekuére oikuaveʼẽ ramo guare itaʼýra Isaácpe.   Rehecháma Abraham ohechauka hague ijerovia hembiapokue rupi, ha hembiapokue rupi ojerovia hague hekópe.  Upéicha oiko vaekue pe Ñandejára ñeʼẽ heʼíva: “Abraham oguerovia Tupãme ha upévare Tupã oguereko chupe imarangatúva ramo.”  Ha Abraham oñembohéra vaekue Tupã irũ tee.   Pehecháma aipórõ Tupã oguerekoha yvypórape imarangatúva ramo, hembiapokuére avei, ndahaʼéi ijeroviáre añónte.  Upéicha vaekue avei kuña reko vai Rahab ndive: Tupã oguereko chupe hembiapo vaiʼỹva ramo, upe ojapo vaekuére omoguahẽ ramo guare hógape umi tembijokuáipe, ha upéi omondo chupe kuéra tape ambuére.   Ipaharã: ñande rete espirituʼỹre, teʼõnguéicha reínte. Jerovia tembiapokueʼỹre výro reínte. Che pehẽngue kuéra, ani kena oĩ pende apytépe heta eterei mboʼehára. Jaikuaáma voi niko ñande japoromboʼévape Tupã ñane mbojovake pohyivetaha.  Maymáva jajavy heta, ha oimérõ ojavyʼỹva heʼívape, upéva kuimbaʼe hekopegua, oikuaáva avei mbaʼéichapa ipuʼaka vaerã hetére.   Ñamoĩ ramo ijurupegua kavajúpe, ñamboguata jaipotaha rupi.  Ha pemaʼẽmi avei umi várko ypeguáre. Tuichaichárõ jepe, ha yvytu oipeju pochýrõ, pe imboguataha peteĩ yvyra pehẽnguemíme ogueraha pe mbayru haʼe oipotaha rupi.  Upéicha avei pe ñane kũ, peteĩ mbaʼe ñande rete rehegua michĩmíva, ipuʼaka heta mbaʼére. Peteĩ tata piririmi ikatu ohapypa peteĩ kaʼaguy guasu.   Ha ñande juru niko tatáicha. Peteĩ mbaʼe vai rapo oĩva ñande retére, ñane mongyʼapáva, hendýva aña retã ratápe rupi voi ha ohapýva ñande rekove.   Pe yvypóra ikatu ipuʼaka opaichagua tymba, guyra, mbói ha umi yguasu peguáre. Ha ipuʼaka voi katu hese kuéra.  Ikũre katu ndaipóri ipuʼakáva. Upéva peteĩ mbaʼe vai ojejoko kuaaʼỹva, henyhẽtéva pohã vai oporojukávagui.  Ñande juru rupi ñamombaʼe guasuháicha Ñandejára ñande Rúpe, ñañeʼẽ vai yvypóra, Tupã rembiapokue ha ijoguahávare.   Ñande jurúgui osẽ ñeʼẽ porã ha ñeʼẽ vai. Che pehẽngue kuéra, ndaupéicha vaerãi.  Peteĩ yvúgui ndaikatúi osẽvo y porã ha y heʼẽ mbochýva.  Ndaikatuiháicha osẽvo pakovágui arasa, ha sandíagui merõ, ndaikatúi avei, che pehẽngue kuéra, osẽvo y porã yvu heʼẽ mbochývagui.   Oĩrõ pende apytépe iñarandu ha oikuaapáva, tohechauka heko marangatu rupi ha ojejapoʼỹre, iñaranduha.   Pende pyʼaro ramo ha pejapo opa mbaʼe peñombohovái haguã, upéicharõ ndapereko moʼãi mbaʼeve peje vaerã pende rehehápe ha ndaipóri moʼãi pende pype upe añetegua.  Peichagua arandu ndoúi Tupãgui, upéva yvy ariguánte ha añágui oúva.  Pene peẽntese ramo ha pepuʼã ojuehe, oĩta sarambi ha opaichagua teko aña.  Umi oguerekóva arandu Tupãgui oúva katu heko potĩ, ndaipochy kuaái, ipyʼa porã ha iñeʼẽ rendu kuaa. Upéicha avei, oporoporiahurereko kuaa, iñeʼẽ añete, ndahova mokõiri ha ojapo iporãva.  Ha umi oñehaʼãva oporomoingo porã haguã, ku oñotỹva ramo guáicha pyʼa guapy omonoʼõ chugui teko joja. Mamógui piko ou umi ñorãirõ ha joavy pende apytépe? Ou pene rembipota vaígui, pene moñorãirõ mantéva.  Peipota pe ikatuʼỹva pereko, ha upévare peporojuka. Pene renyhẽ mbaʼe potágui pehupytyʼỹre mbaʼeve, ha upévare peñorãirõ ha pekaguai ojuehe. Ndapehupytýi peipotáva ndapejeruréigui Tupãme.  Ha pejerure ramo, noñemeʼẽi peẽme pejerurégui hekopeʼỹ. Peipota niko pende vyʼarã rei.  Há tekove jeroviahaʼỹ!  Ndapeikuaái piko ohayhúva yvypóra reko ndohayhuiha Tupãme?  Oimeraẽva oñemboykéva yvypóra reko gotyo, oñemoĩ hína Tupãre.  Peimoʼã piko heʼi reiha Ñandejára Ñeʼẽ: “Tupã hakateʼỹ pe espíritu ñande pype omoĩ vaekuére?”   Tupã katu ñane pytyvõve imbaʼe porãme, heʼi niko iñeʼẽme: “Tupã oñemohatã umi ojejapóvape, ha ipyʼa porã umi ojejapoʼỹva ndive.”   Peñemoĩ aipórõ Tupã poguýpe, pembohovái Añáme ha haʼe ombopoʼíta.  Peñemboja Tupãre ha haʼe oñembojáta pende rehe. Umi mbaʼe vai apoha kuéra tomopotĩ ipo. Umi hova mokõiva tomopotĩ ipyʼapy.  Toñembyasy, tahasẽ ha tojaheʼo hikuái! Opuka rangue tojaheʼo ha ovyʼa rangue toñembyasy.  Toñesũ Ñandejára renondépe, ha haʼe omopuʼãne chupe kuéra.   Che pehẽngue kuéra, ani peñeʼẽ vai ojuehe. Pe oñeʼẽva hapicháre térã omoĩ vaíva chupe, oñeʼẽ vai ha omoĩ vai tembiapoukapy. Ha remoĩ vaírõ pe tembiapoukapy, reñemoĩ imbojovakehárõ rejapo rangue upe heʼíva.  Peteĩnte upe omeʼẽ vaekue tembiapoukapy ha upéva hína Tupã, ikatúva oporopeʼa ivaívagui térã oporohundi. Ha nde piko máva, remoĩ vai haguã nde rapichápe?   Pehendu peẽ pejéva: “Ko árape térã koʼẽrõ rohóta upe távape ha ropytáta upépe peteĩ áño pukukue. Roñemúta ha rombyatýta viru.”  Ndapeikuaái mbaʼépa ojehúta peẽme koʼẽrõ. Ñande rekove ojogua tatatĩna sapyʼami ojekuaávape ha upéi opa reíva.   Peje uvei kóicha: “Ñandejára oipotárõ roikovéne ha rojapóne péicha ha amóicha.”  Upéva rangue katu, peẽ pejejapo pene ñeʼẽme, ha pe jejapóko ivai.  Upe ikatúva ojapo mbaʼe iporãva ha ndojapói, iñangaipa. Pehendúke peẽ mbaʼe repyeta perekóva. Pene rasẽ ha pesapukáike, cháke ojehu vaíko hína peẽme.  Pene mbaʼe repyeta itujupáta, pende ao hoʼupáta yso.  Pende óro ha pende pláta havẽmbáta, ha umíva pene moĩ vaíta ha pene rundíta tatápe guáicha. Peiko pembyaty mbaʼe repyeta koʼã ára pahápe  guarã.  Hembiapokue repy  napemeʼẽi vaekue kokuépe ombaʼapóvape, osapukái hína pejejuhu vai haguã, ha Ñandejára ipuʼakapáva ohendúma koʼã mbaʼapohára sapukái.   Ko yvy ári peiko karu guasu ha vyʼápe, ha pende kyra tymbáicha, ha oguahẽma hína jejuka ára.  Pejukauka reiete vaekue hembiapo vaiʼỹvape, haʼe kuéra oñemoĩʼỹre pende rehe.   Upévare, che pehẽngue kuéra, pehaʼarõ kuaa ou peve Ñandejára Jesucristo. Pemaʼẽmína mbaʼéichapa umi oñemitỹva ohaʼarõ kuaa umi ama ára, upéi omonoʼõ haguã ikogaʼa.   Peẽke avei pehaʼarõ kuaa ha ani pene kangy, vokói eténte niko ou jeýta Ñandejára Jesucristo.   Che pehẽngue kuéra, ani peñomoĩ vaítei ani haguã peñembojovake. Tupã oporombojovakeha ára niko hiʼaguĩma hína.  Che pehẽngue kuéra, pene manduʼáke umi maranduhárare  oñeʼẽ vaekue Ñandejára rérape. Haʼe kuéra heta mbaʼe ogueropuʼaka vaekue.  Ñande jareko ovyʼaitéva ramo umi ohasa asývape kirirĩháme. Pehendúma mbaʼéichapa Job ogueropuʼaka vaekue hembiasa,  ha peikuaa mbaʼéichapa Ñandejára omyengovia chupe ipahápe. Ñandejára niko oporombyasy ha oporoporiahurereko kuaa.   Opaite mbaʼe ári, che pehẽngue kuéra, ani pemeʼẽ pene ñeʼẽ yvága, térã yvýre, térã mbaʼevére. Pejérõ “Upéicha”, ta upéicha. Ha pejérõ “Ndaupéichai”, ta upeichaʼỹ, ani haguã Tupã Ñandejára pene mbojovake.   Oĩrõ pende apytépe ojepyʼapýva, toñemboʼe. Oĩrõ ovyʼáva, toguerohory Ñandejárape ipurahéipe.  Oĩrõ hasýva tohenói Jesucristo iglésia myakãhárape  oñemboʼe haguã hese, ha omona haguã hese ñandyry Ñandejára Jesucristo rérape,   ha pe ñemboʼe ojejapóva jeroviápe, omongueráta upe hasývape, ha Ñandejára omopuʼãta chupe, ha oimérõ iñangaipa raʼe, ojeheja reíta chupe.  Upévare pemombeʼu ojupe pene angaipa ha peñemboʼe ojuehe pene resãi haguã. Imarangatúva ñemboʼe osẽva ipyʼaite guive, ipokatu.   Maranduhára  Elías vaekue yvypóra ñandeichagua, ha oñemboʼe ramo guare ipyʼaite guive ani haguã oky, ndokyvéi mbohapy áño imédio pukukue.   Ha upéi oñemboʼe jey rire, oky jey  ha kóga heñói jey.   Che pehẽngue kuéra, oĩ ramo opíava añete guágui, ha oime hapicha ombojevýva chupe,  peikuaáke pe ombojevýva angaipa ojapóvape hape vaígui, oipeʼaha hekove manógui, ha upéva rupive oipysyrõha heta angaipa. Abimélec rire opuʼã vaekue Tolá oipeʼa haguã Israélpe upe ojejopy vaihágui. Tolá niko Puvá raʼy, Dodó remineno. Tolá Isacargua vaekue ha oiko Samírpe, Efraín yvytýre.  Omyakã Israélpe 23 áño aja, ha omano rire oñeñotỹ Samírpe.  Hapykuéri opuʼã Jaír, Galaad guáva. Haʼe 23 áño omyakã Israélpe.  Jaír 30 itaʼýra vaekue ha ãva oikómiva hymba vúrro kuéra ári. Oguereko vaekue avei hikuái 30 táva imbaʼéva. Koʼagãite peve umíva ojekuaáva Jaír táva kuéra ramo. Koʼãva oĩ hína Galaad yvýpe.  Omanóvo Jaír oñeñotỹ Gamónpe.   Israel hembiapo vai jey Tupã renondépe. Omombaʼe hikuái umi Baal ha Astarté raʼãnga. Omombaʼe avei umi Siria, Sidón, Moab, Amón ha filistéo kuéra tupã nguéra ha upéicha omboyke Tupãme.  Ha ipochy Tupã Israel ñemoñare ndive. Oheja chupe kuéra hoʼa filistéo ha Amongua pópe.  Ha umi Amongua ojopy hatã ha omyangekói Israel ñemoñarépe oikóva Jordán ysyry mboypýri amorréo yvýpe, Galaádpe, 18 áño aja.  Umi Amongua ou ohasa Jordán ysyry mboypýri oñorãirõ haguã Judá, Benjamín ha Efraín ñemoñare ndive; ha vaípe ojecha Israel ñemoñare.  Upémarõ Israel ñemoñare osapukái asy Tupãme ha heʼi: —Tupã ore Jára, rojapo niko ivaíva ne renondépe. Ndéve romboyke ha roiko romombaʼe tupã nguéra.   Tupã heʼi chupe kuéra: —Peẽ niko peʼa vaekue Egipto, amorréo, Amón, filistéo,  Sidón, Amalec ha Madiangua po guýpe. Pesapukái asy vaekue chéve ha che poguenohẽ vaekue pejejopy vaihágui.  Upéicha ajapo ramo jepe pende rehe, koʼágã peẽ che mboyke ha peiko tupã guaʼu pemombaʼe. Upévare che ndaponohẽ moʼãi pejejopy vaihágui.  Tapeho pejerure umi pene tupã nguéra peiporavo vaekuépe ta pene renohẽ pejejopy vaihágui.   Israel ñemoñare katu heʼi Tupãme: —Ore rembiapo vai niko ne renondépe. Ejapo ore rehe rejaposeháicha. Peteĩ mbaʼénte rojerure ndéve, ore peʼa haguã ko rojejopy vaihágui.   Omombopa hikuái tupã nguéra raʼãnga oguerekóva ha omombaʼe Tupãme. Oipyʼapy Tupãme Israel ñemoñare jehasa asy.   Amongua oñembyaty oñorãirõ haguãicha ha oñemohenda Galaad yvýpe. Israel ñemoñare avei oñembyaty ha oñemohenda Mispápe.  Maymáva Galaadgua oguahẽ peteĩ ñeʼẽme heʼívo: “Upe tenonde ohóva oñorãirõ haguã Amongua ndive, upéva águive ñane myakãta”. Jefté  peteĩ kuimbaʼe pyʼa guasu Galaad guáva. Túva héra vaekue Galaad, isy katu peteĩ kuña reko vai vaekue.  Galaad rembireko tee niko imemby vaekue avei chugui, ha koʼãva okakuaapa rire, omosẽ Jefté hóga kuéragui heʼívo chupe: “Ndéve na nde rupyty moʼãi mbaʼeve umi ore ru mbaʼévagui. Nde niko ambue kuña memby”.  Ha osẽ oho Jefté. Oheja ipehẽngue kuérape ha oho oiko táva hérava Tóbpe. Ha ombyaty ijerére kuimbaʼe reko vai atýra, ha koʼãva ndive osẽva jepi upe rupi.   Ha ára ohasa rire ou Amongua oñorãirõ haguã Israel ñemoñare ndive.  Upémarõ karai kuéra Galaadgua oho Tóbpe Jefté rendápe, chupe ogueru jeývo.  Heʼi Jeftépe hikuái: —Reju ramo ore ndive, nde ore myakãta ñorãirõme Amongua ndive.   Ha heʼi chupe kuéra Jefté: —Peẽ piko na che mosẽi vaekue che ru rógagui ndapeikuaaséigui che hegui mbaʼeve? Koʼágã katu pejejopy vai ha peju che rendápe.   Umi karai kuéra Galaadgua heʼi chupe: —Upévare voi katu niko roju ne rendápe reho jey haguãicha ore ndive. Roipota reho ore ndive ñañorãirõ haguã Amongua ndive. Nde upe ore myakãtava.   Jefté upémarõ heʼi chupe kuéra: —Peẽ che reraha ramo ñañorãirõ haguã Amongua ndive, ha Tupã omoĩ ramo chupe kuéra ñande pópe: Chétapa pende ruvicha upe rire?   Ha umi karai kuéra heʼi Jeftépe: —Tupã rérare roʼe ndéve upeichataha.   Ha oho Jefté karai kuéra Galaadgua ndive, ha omoĩ chupe hikuái huvicha ramo. Ha Mispápe Tupã renondépe Jefté ohenduka jey chupe kuéra umi mbaʼe karai kuérape heʼi vaekue.   Jefté omondo oporanduka Amón ruvichápe kóicha: —Mbaʼe piko che areko ne ndive ajeve reju reñorãirõ ore ndive?   Amón ruvicha heʼika Jeftépe: —Peẽ Israel ñemoñare pesẽ ramo guare Egíptogui niko peipeʼa vaekue ore hegui upe ore yvy oĩva Arnón ha Jaboc ysyry mbytépe. Pemeʼẽ porã jeýnte chéve upe yvy.   Ha Jefté heʼika jey Amón ruvichápe kóicha:   “Kóicha heʼi Jefté: ‘Ore ndoroipeʼái vaekue Amón térã Moábgui yvy.  Ore Israel ñemoñare rosẽ ramo guare Egíptogui niko yvy ojeikoʼỹha rupi roiko vaekue. Rohasa rire Mar Rojo roguahẽ peteĩ hendápe hérava Cadés.  Upégui Israel ñemoñare oporanduka vaekue Edom ruvichápe oheja haguã chupe kuéra ohasa ijyvy rupi. Edom ruvicha katu ndoikuaaséi vaekue mbaʼeve.  Upémarõ oñeporanduka vaekue avei Moab ruvichápe. Haʼe avei ndoikuaaséi vaekue mbaʼeve. Upévare Israel ñemoñare opyta vaekue Cadéspe.  Upégui rojapi vaekue roho yvy ojeikoʼỹha rupi rojere haguãicha Edom ha Moab yvýre.  Ha rojerévo Moab yvýre roju kuarahy resẽ guio ropyta Arnón ysyry rembeʼýre ha ndoroikéi vaekue Moab yvýpe. Upéva opyta hína Arnón ysyry mboypýri.  Oporanduka vaekue avei Israel ñemoñare amorréo kuéra ruvicha Sehónpe oheja haguã chupe kuéra ohasa ijyvy rupi ikatu haguãicha Israel ñemoñare oguahẽ hendarãme.   Sihón katu ndojeroviapáigui ore rehe, nda ore rejái vaekue rohasa ijyvy rupi. Ha ombyaty igénte kuéra ha oho oñemohenda Gaházape. Upégui ou oréve hikuái.  Tupã, Israel Jára katu oity Sihón ha opa igénte kuérape ore pópe. Israel ñemoñare ohundi chupe kuéra ha oñemombaʼe umi amorréo upépe oikóva yvýre.  Upéicha roñemombaʼe vaekue amorréo yvy oĩva Arnón ha Jaboc ysyry mbytépe, ha upe yvy ojeikoʼỹha guive Jordán ysyry peve.  Upéicha Tupã oipeʼa vaekue amorréo kuéragui ijyvy ha omeʼẽ hetã Israélpe. Ha piko nde reju reñemombaʼese hese koʼágã?  Umi mbaʼe ne tupã Quemós omeʼẽva ndéve, umíva niko ne mbaʼe tee hína. Upéicha avei opa mbaʼe Tupã oipeʼáva ambuégui ha omeʼẽ oréve, umíva ore mbaʼe tee.  Nde piko reimoʼã ne mbareteve Sipor raʼy, Balac Moab ruvicha guasúgui? Haʼe niko nosẽi Israel ñemoñare ndive oñorãirõ haguã yvýre.   Ojapóma 300 áño ore Israel ñemoñare roiko hague Hesbón ha Aroérpe ha táva kuéra oĩva Arnón ysyry pukukue. Mbaʼére piko ymáma napeñehaʼãi peñemombaʼe jey upe yvýre?  Che ndajapói nde rehe mbaʼeve ivaíva. Nde katu ne rembiapo vai resẽgui reñorãirõ haguã che ndive. Tupã omoĩva hendápe opa mbaʼe, tomohenda ko ñeʼẽ joavy jaikuaa haguã Israel ñemoñare térã Amonguápa upe ojavýva.’”   Amón ruvicha guasu katu ndoikuaaséi mbaʼeve umi mbaʼe Jefté heʼívagui.   Tupã puʼaka katu omyenyhẽ Jeftépe. Ojapi oho Galaad ha Manasés yvy rupi. Upégui oho Mispá gotyo oĩva Galaad yvýpe oike haguã Amón retãme.  Jefté heʼi Tupãme: —Amongua reity ramo che pópe,  ndéve aikuaveʼẽ ha ahapýta upe osẽva che rógagui che ruguãtĩ ñorãirõhágui aguahẽvo.   Jefté oho oñorãirõ umi Amongua ndive ha Tupã oity chupe kuéra Jefté pópe.  Sarambi ojapo chugui kuéra Jefté ha 20 táva hoʼa ipo guýpe oĩva táva Aroer guive táva Minit ha Abel-Queramim peve. Upe guive Amongua opyta Israel ñemoñare po guýpe.   Jefté ojevy hógape Mispápe. Ha oguahẽvo ohóvo tajýra peteĩ ete osẽ haʼeño túva ruguãtĩvo opurahéi ha jerokyhápe.  Ohechávo tajýrape, Jefté omondoro ijao ohechaukávo ipyʼa rasy ha heʼi chupe: —Há, che rajy. Peichaite peve piko che mbopyʼa rasy. Ndéta piko upe che reja vaietétava? Tupãme niko ameʼẽ che ñeʼẽ ha ajapo mante vaerã niko upe chupe haʼe haguéicha.   Heʼi chupe tajýra: —Che ru, oime rire remeʼẽ raʼe ne ñeʼẽ Tupãme ha ere raʼe chupe péicha rejapotaha che rehe, ejapo upéicha. Tupã niko ojapo upe haʼe heʼi vaekue ohejávo ndéve rehundi Amongua, umi nde rayhuʼỹvape.  Peteĩ mbaʼénte aipota reheja chéve ajapo. Ndaikatu moʼãigui che memby che irũ kuña kuéra ndive ahase umi yvytýre añembyasy mokõi mése rupi.   Jefté oheja tajýrape oho. Ha upe kuñataĩ hasẽ oikóvo umi yvytýre omanóta haguére omenda mboyve.  Umi mokõi mése ohasa rire upe kuñataĩ ojevy hógape ha Jefté ojapo upe Tupãme heʼi haguéicha. Ko kuñataĩ noñeno jepéi kuimbaʼe ndive.  Upe guive, kuñataĩ nguéra Israel ñemoñare osẽva jepi áño ha áño ha irundy ára pukukue hasẽ ha oguerombyasy Jefté rajy. Oñembyaty maymáva Efraín ñemoñare ha ohasa hikuái Jordán ysyry mboypýri. Oguahẽ Jefté rendápe ha heʼi chupe hikuái: —Mbaʼére piko reho reñorãirõ Amongua ndive ha na ore renói oréve roho haguã ne ndive? Rombojáta tata nde rógare nde reheve ipype.   Jefté heʼi chupe kuéra: —Che ha retãgua tuicha rojoavy umi Amongua ndive. Pohenoika vaekue ore pytyvõ haguã ha peẽ katu ndapejúi ore pytyvõ.  Ndapejúima ramo, Cheté añemoĩ tenondete ha roho umi Amón ñemoñarépe ha Tupã oity chupe kuéra che pópe. Mbaʼére piko koʼágã peju peñorãirõse che ndive?   Upémarõ Jefté ombyatypaite Galaadgua ha oho ojeity Efraín ñemoñare ári. Sarambi ojapo chugui kuéra. Umi Efraín ñemoñare oñembohory Galaadgua rehe heʼívo hese kuéra: “Peẽ Galaadgua niko napendejáigui ore apytépe pesẽ vaekue peho, upévare peiko Efraín ha Manasesgua apytépe”.   Galaadgua oñemoĩ Jordán ysyry ojehasaha rupi, ha oguahẽvo Efraín ñemoñare ha ojerure ohasa haguã, Galaadgua kuéra oporandu chupe: “Ndéiko Efraín ñemoñare”?  Heʼi ramo ndahaʼeiha, heʼi chupe: “Eremi ‘shibolet’”. Ha umi Efraín ñemoñare heʼi ‘sibolet’ nosẽigui chupe kuéra ‘shibolet’.  Ha opa upéicha heʼívape upepete oñakãʼo hikuái. Jordán ysyry rembeʼýpe 42.000 omano upéicha.   Jefté omyakã Israel ñemoñarépe 6 áño. Omano rire oñeñotỹ Mispápe oĩva Galaádpe, upépe guáva haʼe.   Jefté rire omyakã Israel ñemoñarépe Ibzán, Belengua.  Ibzán 30 itaʼýra ha 30 itajýra vaekue. Tajýra kuéra omomenda kuimbaʼe ambue tetãgua rehe ha ogueru ambue tetãgui 30 kuña taʼýra kuéra rembirekorã. Ibzán omyakã Israel ñemoñarépe 7 áño.   Omano Ibzán ha oñeñotỹ Belénpe.  Upéi Elón omyakã Israel ñemoñarépe 10 áño. Haʼe niko Zabulón ñemoñare kuérava.  Omano Elón ha oñotỹ chupe hikuái táva Ajalónpe oĩva Zabulón ñemoñare yvýpe.   Hapykuéri omyakã Israel ñemoñarépe Abdón Hilel raʼy, oikóva táva Piratónpe.  Abdón 40 itaʼýra vaekue ha koʼãva 30 itaʼýra jey. Opavavete oiko hymba vúrro ári. Abdón omyakã Israel ñemoñarépe 8 áño.  Omano Abdón Hilel raʼy, upe Piratongua. Oñeñotỹ Piratónpe, umi yvytýre hérava Amalec oĩva Efraín yvýpe. Israel ñemoñare hembiapo vai jey Tupã renondépe. Tupã oity chupe kuéra filistéo kuéra pópe, ha 40 áño aja oiko ipo guýpe.  Táva Sorápe oiko vaekue peteĩ kuimbaʼe hérava Manoa. Haʼe Dan ñemoñare kuérava. Hembireko ndaikatúi imemby.  Ko kuñakaraípe ojehechauka Tupã remimbou ha heʼi chupe: —Ndaikatúiva ne memby na ne membýiri. Koʼágã katu nde rye guasu ha ne membýta peteĩ mitã kuimbaʼe.  Anivétei reʼu kaguy térã oimeraẽ mbaʼe ne mongaʼúva ha anítei reʼu mbaʼeve ipotĩʼỹva.   Ko mitã akã rague nereikytĩ moʼãi. Haʼe oñemboyke Tupãme guarã  oikove ypy mboyve guive. Haʼe oguenohẽ ñepyrũta Israel ñemoñarépe filistéo kuéra po guýgui.   Oho upe kuñakarai heʼi iménape: “Oñemboja che rendápe peteĩ kuimbaʼe haʼete vaicha chéve Tupã remimbou. Tuicha che mondýi ha na porandu jepéi chupe moõguipa ou. Haʼe avei ndeʼíri chéve mbaʼéichapa héra.  Ha heʼi chéve che rye guasutaha ha che membytaha peteĩ mitã kuimbaʼe. Ha upévagui koʼágã guive ndaʼu véima vaerã kaguy térã oimeraẽ mbaʼe che mongaʼúva ha ndaʼúi vaerã mbaʼeve ipotĩʼỹva. Heʼi chéve che memby Tupãme guarã oñemboykeha oikove ypy mboyve guive”.   Manoa oñemboʼe Tupãme ha heʼi chupe: “Ajerure ndéve rembou jey haguã ore rendápe upe kuimbaʼe ikatu haguãicha heʼi oréve mbaʼépa rojapo vaerã upe mitã oútavagui”.   Ha Manoa ojerure haguéicha chupe, Tupã ojapo. Tupã remimbou oñemboja upe kuña rendápe haʼeño oĩ jave hína kokuépe.  Ha pyaʼe oho iména rendápe ha heʼi chupe: —Ou jeýma che rendápe upe karai akokuehe ou vaekue.   Ha pyaʼe opuʼã oho hembireko ndive upe karai oĩháme. Oguahẽvo oporandu chupe: —Nde piko upe akokuehe reñeʼẽ vaekue che rembireko ndive? Ha heʼi chupe upe kuimbaʼe: —Che hína upéva.   Manoa oporandu chupe: —Ágã ojehu vove umi mbaʼe ere vaekue: piko mbaʼéicha romongakuaa vaerã upe mitã ha mbaʼéicha haʼe oiko vaerã?   Tupã remimbou heʼi chupe: —Tojapo umi mbaʼe ne rembirekópe haʼe vaekue.  Anítei toʼu kaguy térã oimeraẽ mbaʼe oporomongaʼúva ha anítei hoʼu mbaʼeve ipotĩʼỹva.  Tojapóke che haʼe hagueichaite ne rembirekópe.   Upévo Manoa heʼi upe kuimbaʼépe: —Epyta ápe ha tambichy ndéve peteĩ kavara raʼy.   Tupã remimbou katu heʼi chupe: —Apyta ramo jepe ndaikatu moʼãi haʼu upe rejapótava chéve. Tupãme katu ikatu rehapy ha reikuaveʼẽ. Manoa ndoikuaái upe kuimbaʼe tupã remimbouha.   Ha heʼi Manoa Tupã remimboúpe: —Ejekuaaukána oréve. Upéicharõ ágã ojehu vove koʼã mbaʼe nde eréva oréve, ore manduʼáta nde rehe.   Tupã remimbou katu heʼi chupe: —Maerã piko reikuaase mávapa che? Che réra niko mbaʼe guasu ete ojekuaaʼỹva.   Manoa omoĩ upe kavara raʼy ha mbaʼe kuaveʼẽ kógagui guáva peteĩ ita ári ha upépe ohapy oikuaveʼẽvo Tupãme. Upévo Tupã ojapo Manoa ha hembireko rovake peteĩ mbaʼe ojehechaʼỹva.  Upe tata ojepotávo ha hendývo yvate gotyo, Tupã remimbou ojeheʼa vaicha upe tata rendýre ha oho yvága gotyo. Haʼe kuéra ohechávo koʼã mbaʼe oñesũ ha omboja isyva yvýre.  Upéi Tupã remimbou ndojehechaukavéi Manoa térã hembirekópe. Upéva rupi Manoa ohecha kuaa upe kuimbaʼe Tupã remimbou hague.  Ha heʼi hembirekópe: —Ñamanóta niko ñande, jahechágui Tupãme.   Hembireko katu heʼi chupe: —Oipota rire ñamano niko, umi ñane kuaveʼẽmby naiporãi vaerã moʼã chupe, ndojehechaukái vaerã moʼã ñandéve ha ndoikuaaukái vaerã moʼã ñandéve umi mbaʼe ñahendu vaekue.   Imemby upe kuña ha ombohéra upe mitã kuimbaʼe Sansón.  Upe mitã okakuaa ha Tupã ohovasa chupe.  Tupã puʼaka oñeñanduka ñepyrũ hete pýpe oiko aja Dan ñemoñare kuéra apytépe táva Sorá ha Estaol jerére. Peteĩ jey Sansón oho táva Timnat ha upépe hesaho peteĩ kuña filistéo kuéravare.  Ojevývo hógape heʼi túva kuérape: —Ajuhu peteĩ kuña Timnátpe filistéo kuérava. Aipota upéva pehecha chéve che rembirekorã.   Túva ha sy katu heʼi chupe: —Ndaipóri piko ñane rehegua kuéra apytépe kuña ajeve reipota filistéo kuérava ne rembirekorã? Umíva niko ndojeroviái Tupã rehe. Sansón katu heʼi chupe kuéra: —Upéva upe kuñánte aipota che rembirekorã, ha aipota upéva pehecha chéve.   Túva ha sy ndoikuaái koʼã mbaʼe upéicha ojehuha Tupã upéicha oipotágui. Umíva umi árape niko Israel ñemoñare oĩ filistéo kuéra po guýpe, ha Tupã oheka mbaʼéichapa oñorãirõvo hendive kuéra.   Upéi oho Sansón, túva ha sy ndive Timnátpe. Oguahẽvo parralty oĩva upe táva jerére, upégui osẽ okororõ chupe peteĩ león raʼy rusu.  Tupã puʼaka omombarete Sansónpe. Ha ipo nandípe ojuka upe león raʼy rusu kavara raʼy ojuka ramo guáicha. Túva ha sýpe katu mbaʼevete ndeʼíri.  Oguahẽ upe kuña iñakã vaívare rógape ha oñeʼẽ chupe.   Nda aréi ete rire, oúvoma omenda haguãicha upe kuñáre, opia upe tapégui ohecha jey haguã upe león reʼõngue oheja vaekue. Ojuhu káva ojaitypo hague hyepýpe ha ijeiraha.  Oguenohẽ ipópe ha hoʼu ohóvo tapére. Ohupytývo túva kuérape, omeʼẽ avei chupe kuéra ha umíva hoʼu avei. Sansón nomombeʼúi chupe kuéra oguenohẽ hague upe león reʼõngue retepýgui.  Túva oho oguahẽ upe kuña rógape. Sansón ojapo peteĩ karu guasu, ojapoháicha mitã rusu kuéra umíva umi árape.  Filistéo kuéra ohechávo upéva, omondo hikuái 30 mitã rusu oĩ haguã hendive.  Koʼãvape Sansón heʼi: —Areko peteĩ mbaʼe aporanduséva peẽme jahecha peikuaápa. Ágã 7 ára haguépe, ko karu guasu opa vove, peje ramo chéve mbaʼépa hína upe aporandúva peẽme ameʼẽta peẽme peteĩ-teĩ pende ahojarã ha pende ao areterã.  Ndapeikuaái ramo katu peẽ pemeʼẽta chéve peteĩ-teĩ che ahoja ha che aorã. Heʼi chupe hikuái: —Eporandu katu oréve. Rojapysaka hína nde rehe.   Heʼi chupe kuéra Sansón: Hapicha roʼo hoʼúvagui osẽ jaʼúva ha imbaretévagui osẽ heʼẽva. Mbohapy ára ohasa rire ndoikuaái gueteri hikuái upe Sansón oporandúva chupe kuéra.  Upe irundy arahápe katu heʼi Sansón rembirekópe hikuái: —Ere ne ménape teʼi oréve mbaʼépa hína upe oporandu vaekue oréve. Cháke nereporandúi ramo, rombojáta tata nde ru rógare pende reheve ipype. Taiko ore gueru ápe peipeʼapa haguã ore hegui roguerekomíva?   Sansón rembireko oho iména rendápe ha tasẽme heʼi chupe: —Nde niko nda che rayhúi ajeve ndeeréi chéve mbaʼépa upe reporandu vaekue umi che retã guápe. Heʼi chupe iména: —Che ru ha che sýpe namombeʼúi, ha piko ndéve amombeʼúta?   Upe kuña katu hasẽ iménape upe karu guasu aja pukukue. Upe 7 arahápe katu, omongueráiguima chupe, omombeʼu hembirekópe ha kóva oho omombeʼu hetã guápe.  Upe 7 arahápe kuarahy oike mboyve oñemboja Sansón rendápe umi filistéo kuéra ha heʼi chupe: —Mbaʼépa oĩ heʼẽvéva eíragui, ha mbaʼépa imbareteve leóngui? Ha heʼi chupe kuéra Sansón: —Ndapejetypekái rire che kokuépe, ndapeikuaái vaerã moʼã upe aporandúva peẽme.   Ha Tupã puʼaka omombarete Sansónpe, ha osẽ oho Ascalónpe ha ojuka 30 kuimbaʼe upépe guápe. Ha umi ojuka vaekuégui oipeʼa ijao ha ogueraha omeʼẽ umi oikuaa vaekuépe imbaʼe porandu. Pochýpe osẽ upégui ha oho túva rógape.  Upe kuña katu oñemeʼẽ Sansón irũ peteĩme hembirekorã. Ára ohasa rire ha oguahẽvo kóga ñemonoʼõha ára kokuégui, Sansón oho ohechávo hembirekópe. Ogueraha peteĩ kavara raʼy ha ohokuévo heʼi ijupe: “Aháta aĩ che rembireko ndive ikotýpe”. Upe kuña ru katu ndohejái chupe oike tajýra rendápe.  Heʼi Sansónpe: —Che niko aimoʼã ndereipota véima upévare ameʼẽ ne irũ peteĩme hembirekorã. Oime ikypyʼy iporãitevéva chugui, eraha upéva ne rembirekorã.   Ha heʼi chupe Sansón: —Koʼágã ajahéi ramo filistéo kuéra ndaikatúi aveve heʼi che rehe ajapo reiha.   Oho Sansón oity ñuhãme 30 aguaraʼi, ha mokõi-mokõi oñapytĩ ojuehe huguáigui ha umívare oñapytĩ kapiʼi piru ipo renyhẽ.  Upéi ombojepota tata pe kapiʼíre ha opoi umi aguara filistéo kuéra kokuére. Upéicha ohapypaite chugui kuéra ikóga kuéra oñemonoʼõma vaekue ha umi oñemboʼýva hína kokuépe. Upe tata katu ojepyso ha ohupyty umi parral ha olivoty.   Filistéo kuéra oporandu máva rembiapokuépa upéva. Ojeʼe chupe kuéra Sansón hague. Upéicha ojapo peteĩ kuimbaʼe Timnatgua oipeʼa haguére chugui hembireko ha omeʼẽ haguére Sansón irũme hembirekorã. Ha oho umi filistéo kuéra ohapy upe kuña ha hóga guápe.  Sansón heʼi chupe kuéra: —Che amyengoviáta peẽme kóicha pejapo haguére che rehe.   Ha ojeity hiʼári kuéra. Hetápe oinupã ha yvýre oheja. Upéi oho oiko peteĩ ita kuápe Etam héravape.   Filistéo kuéra ou oñemohenda Judápe, ha upéi oho ojeity táva Lehi hérava ári.  Judá ñemoñare heʼi chupe kuéra: —Mbaʼére piko peju peñorãirõ ore ndive? Haʼe kuéra heʼi: —Roju roguerahávo Sansónpe rojapo haguã hese haʼe ojapo haguéicha ore rehe.   Ha oho Sansón rendápe 3.000 kuimbaʼe Judá ñemoñare ha heʼi chupe hikuái: —Reikuaa porã niko koʼã filistéo kuéra imbareteveha ore hegui. Mbaʼe piko ko rejapóva ore rehe? Sansón katu heʼi chupe kuéra: —Haʼe kuéra ojapo haguéicha che rehe, upéichante avei che ajapo hese kuéra.   Ha heʼi chupe hikuái: —Nde píari roju. Ore ndéve rogueraháta ha romeʼẽ umi filistéo kuérape. Upévo Sansón heʼi chupe kuéra: —Peje chéve peẽ nda pe che juka moʼãiha.   Heʼi chupe hikuái: —Roguerahátante ha romeʼẽ filistéo kuérape. Ore ndorojuka moʼãi ndéve. Oipokua chupe hikuái mokõi tymasã pyahúpe. Upéi oguenohẽ ha ogueraha upe ita kuágui chupe.  Oguahẽvo hikuái táva Lehípe, sapukáipe osẽ umi filistéo kuéra ohuguãitĩ chupe kuéra. Tupã puʼaka katu omombarete Sansónpe ha inimbo okái ramo guáicha omondoho umi tymasã ipyapýre oĩva.  Ohecha upe rupi vúrro omano ramóva rañykãngue peteĩ, ipojái hese ha upéva ipópe, ojuka 1.000 filistéo.  Ha heʼi: Vúrro rañykãnguépe, teʼõngue takurúicha mokõi hendápe ambyaty. Vúrro rañykãnguépe, 1.000 kuimbaʼépe ajuka.   Upéi omombo upe vúrro rañykã. Koʼã mbaʼe ojehu haguépe upéi opyta héra Ramat-Lehi heʼiséva Cérro Tañykã.   Upéi oñandu ijyuhéi eterei ha heʼi Tupãme: —Nde rehe rupi aénte niko koʼã mbaʼe che ajapo. Ani che reja amano yuhéigui koʼã filistéo reko kyʼa pópe.   Lehípe oĩ itakua ha upégui Tupã oguenohẽ y. Sansón hoyʼu rire ikyreʼỹ ha imbarete jey. Upévare upe yvu oĩva upépe héra En-Hacoré heʼiséva “Oñemboʼéva yvu”.   Sansón omyakã Israel ñemoñarépe 20 áño pukukue. Umíva umi árape upe yvy oĩmiva filistéo kuéra po guýpe. Peteĩ jey Sansón oho Gázape ha upépe ojuhu peteĩ kuña reko vai. Ha opyta oñeno hendive upe pyhare.  Gazagua oikuaávo Sansón oĩha upépe, omongora hikuái upe haʼe oĩha. Ha upe ára pukukue omangea hese hikuái jahecha nosẽipa upe táva rokẽ rupi. Pyharévo oho hikuái hógape; heʼi hikuái ojupe: “Ágã koʼẽ vove jajukáta”.  Sansón katu opáy pyharepyte. Opuʼã ha oho ohekýi upe táva rokẽ horkõ reheve, ohupi ijatiʼýre ha ogueraha oheja yvyty ruʼãme oĩva Hebrón rovái.   Koʼã mbaʼe ojehu rire, Sansón iñakã vai peteĩ kuñáre hérava Dalila. Dalila oikóva ñu Sorec héravape.  Filistéo ruvicha kuéra ou hendápe ha heʼi chupe: —Roikuaase mbaʼéichapa ikatu ore puʼaka Sansón rehe, roipokua ha roipykua haguã. Ejapo chupe oimeraẽ mbaʼe ha tomombeʼu ndéve mbaʼéicha rupípa peichaite imbarete. Upéicharõ ore peteĩ-teĩ romeʼẽta ndéve 100 kílo pláta.   Heʼi Dalila Sansónpe: —Emombeʼu chéve mbaʼépa upe ne mombaretetéva. Mbaʼe ajapo vaerã che puʼaka haguã nde rehe?   Sansón heʼi chupe: —Che jokua ramo 7 huʼy sã ipyahu ha ikãʼỹvape gueteri che kangýta oimeraẽva kuimbaʼéicha.   Umi filistéo ruvicha oguerahauka chupe 7 huʼy sã ipyahu ha ikãʼỹva gueteri, ha umívape Dalila ojokua Sansónpe.  Dalila omoingéma voi kañyháme filistéo kuéra ikotýpe. Ha osapukái Sansónpe ha heʼi: —Sansón, cháke filistéo kuéra ou ndéve. Sansón omondoho umi tukumbo inimbo rehe tata ñamboja ramo guáicha. Ha filistéo kuéra opyta jey oikuaaʼỹ rehe mbaʼépa upe Sansónpe omombaretéva.  Dalila heʼi Sansónpe: —Eñembohory niko che rehe ha che mbotavy, nde japu chéve. Emombeʼupy chéve mbaʼeichaitépa ikatu rojokua.   Heʼi chupe Sansón: —Che jokua ramo pióla pyahu ojeporuʼỹvape gueteri, upéicha ramo che kangýta oimeraẽva kuimbaʼéicha.   Ha ojokua chupe Dalila pióla pyahúpe. Ha upéi heʼi jey chupe: —Sansón, cháke filistéo kuéra ou ndéve. Oĩ jeýma filistéo kuéra kañyháme upe kotýpe. Sansón katu omondohopa umi pióla inimbóicha.  Dalila heʼi Sansónpe: —Reñembohory gueteri niko che rehe reikóvo. Che mbotavy jeýma. Emombeʼu chéve mbaʼeichaitépa ikatu rojokua. Upémarõ Sansón heʼi chupe kóicha: —Rejapo ramo 7 trénsa che akã raguégui ha poyvi apytépe reipoka ha reñapytĩ ramo peteĩ yvyra yvýre ojekutúvare, upéicharõ oimeraẽ vaicha che kangýta.   Dalila omonge Sansónpe, oipoka iñakã rague poyvíre ha oñapytĩ peteĩ yvyráre yvýre ojekutúvare. Ha heʼi chupe: —Sansón, cháke filistéo kuéra ou ndéve. Opáy opuʼã, ha opuʼãnguévo ohekýi upe yvyra yvýre ojekutúva.  Ha heʼi chupe upe kuña: —Mbaʼéicha piko ere chéve che rayhuha ha upéi katu nde japu chéve Hetáma che mbotavy ha ndeeréi gueteri chéve mbaʼépa upe ne mombaretéva.   Ha manterei oporandu chupe. Hapykuéri niko oiko ha oporandu jey-jey chupe ha amo ipahápe omonguerairóma Sansónpe.  Upémarõ omombeʼu Dalílape. Heʼi chupe: —Koʼagãite peve niko che akã rague noñekytĩvai. Che añemeʼẽ vaekue Tupãme. Chupe guarã añemboyke vaekue che sy ryepýgui asẽ mboyve guive. Che akã rague oñekytĩ ramo, na che mbarete moʼã véima ha oimeraẽ vaicha che kangýta.   Ohecha kuaávo Dalila añeteha upe Sansón heʼíva chupe, heʼika umi filistéo kuéra ruvichápe: —Peju katu koʼágã. Sansón omombeʼúma chéve mbaʼépa upe omombaretéva chupe. Ha ou umi filistéo ruvicha Dalila pláta ipópe.  Dalila omonge Sansónpe hapypaʼũme ha ohenói peteĩme ou haguã oikytĩ chugui umi 7 iñakãrague iñopẽ mbyre oguerekóva. Ha upéichape ikangy ohóvo.  Dalila osapukái chupe: —Sansón, cháke filistéo kuéra ou ndéve. Opáy Sansón ha oimoʼã jepi guáicha osẽ porãta. Ndoikuaái haʼe Tupã ohejáma hague chupe.  Upépe umi filistéo kuéra okoʼi hese, ohesaʼo ha ogueraha itáva kuéra, Gázape. Upépe ojokua chupe kadéna vrónsepe ha ita avati monguʼiha ombyapajereika chupe hikuái cárcelpe.  Iñakã rague katu oñepyrũ jey ipuku.   Filistéo kuéra ruvicha oñembyaty okaru ha ovyʼa haguã oñondive ha imbaʼe kuaveʼẽ omoguahẽ haguã itupã Dagónpe. Opurahéi hikuái: Ñande tupã niko omoĩ ñande pópe, upe kuimbaʼe ñande rayhuʼỹva, Sansónpe.   Ohechávo chupe hikuái maymáva omombaʼe itupãme heʼívo: Ñane tupã Dagón omoĩ ñande pópe, Sansón, upe ñande rayhuʼỹvape. Ohundímiva ñande kokue kuéra, ha ojukámiva ñande pehẽngue kuéra.  Tuicha ovyʼa hikuái, ha heʼi: —Peru Sansónpe ta ñane mbovyʼa. Oguenohẽ ha ogueru chupe cárcelgui ha oñepyrũ oñembohory hese hikuái. Upéi omoñemboʼy chupe mokõi horkõ paʼũme.  Oĩ Sansón ndive peteĩ mitã kuimbaʼe ipógui oisãmbyhýva chupe. Heʼi chupe Sansón: —Emoĩ che po ko óga horkõ rehe, tajekomi hese.   Filistéo kuéra ruvicha niko oĩ upe tupaópe, henyhẽtéva. Upe óga ári oĩ jey amo 3.000 rupi omañáva mbaʼéichapa oñemboharái hikuái Sansón rehe.  Sansón oñemboʼe Tupãme heʼívo: “Tupã che Jára, ne manduʼáke che rehe koʼágã ha che mombarete jey tamyengovia koʼã filistéo kuérape che resaʼo haguére hikuái.”   Upéi Sansón oipyso ipo opoko peve umi mokõi horkõ oĩva upe óga mbytépe,  ha osapukái: —Pemanomba peẽ filistéo che ndive. Ha opa imbaretekuépe omyaña umi horkõ. Upe tupao ou yvýpe ha hoʼa umi filistéo kuéra ruvicha ha opa umi upépe oĩva ári. Sansón omanonguévo hetavépe ojuka oikove ramo guarégui.  Tyvýra kuéra ha túva rogagua ou ogueraha hetekue. Ojereraha oñeñotỹ túva Manoa oñeñotỹ haguépe, táva Sóar ha Estaol paʼũme. Sansón omyakã vaekue Israel ñemoñarépe 20 áño. Oikómi vaekue Efraín yvytýre, peteĩ kuimbaʼe hérava Micaías.  Peteĩ jey heʼi isýpe: —Ahendu vaekue mbaʼéichapa rejahéi upe omonda vaekuépe nde hegui umi 100 kílo pláta. Che hína upe nde pláta omonda vaekue.   Ha Micaías omeʼẽ jey isýpe upe pláta. Ha isy heʼi chupe: —Tupã ta nde rovasa che memby. Kóva ko pláta niko che amboyke vaekue Tupãme guarã. Yvyrágui ajapoukáta peteĩ taʼãnga ha ambyapéta ko plátape.   Upe kuñakarai omeʼẽ 200 pláta pehẽngue peteĩ kuimbaʼe plátare ombaʼapóvape ojapo haguã chugui upe taʼãnga. Ojejapopa rire omoĩ hikuái upe taʼãnga Micaías rógape.  Micaías rógape ojehómiva upépe oĩgui Tupãme oñemombaʼe haguã. Ojapo peteĩ efod  ha heta taʼãnga ha upépe omohenda. Taʼýra peteĩme katu omoingo paʼi ramo.  Umíva umi árape niko ndaipóri mburuvicha guasu Israélpe. Oimeraẽvante ojapo ojaposéva.   Judá yvýgui ou vaekue peteĩ mitã kariaʼy levíta.  Mombyry guáva haʼe.  Ko mitã kariaʼy osẽ vaekue oho Beléngui ojeporekávo hekoharãre. Ha ohasakuévo Efraín yvytýre, oguahẽ Micaías rógape.  Micaías oporandu chupe moõguipa ou ha upe mitã kariaʼy heʼi chupe: —Levíta niko che ha Beléngui aju. Aheka aikóvo mamópa aiko haguã.   Micaías heʼi chupe: —Epyta ápe che ndive. Nde ore paʼíta ha che reko mboʼéta chéve. Áñope ameʼẽta ndéve 10 pláta pehẽngue ha upéi romonde ha romongarúta.   Ha opyta upe mitã kariaʼy Micaías rógape, ha taʼýra ramo guáicha chupe upe levíta.  Micaías omoingo chupe paʼi ramo, ha opyta oiko hendive hógape.  Ha Micaías heʼi ipyʼa pýpe: “Koʼágã aikuaa Tupã che rovasataha arekógui ko levíta che paʼi ramo”. Umíva umi árape ndaipóri vaekue mburuvicha guasu Israélpe. Dan ñemoñare ndaijyvýigui, oheka oikóvo yvy imbaʼe kuerarã, upépe oñemohenda haguã. Chupe kuéra niko ndohupytýi yvy hapicha Israel ñemoñare apytépe.  Upévare omondo hikuái ijapytégui kuéra 5 kuimbaʼe pyʼa guasu táva Sorá ha Estaólgui oho haguã yvy ohecha. Ha Efraín yvytýre ohasakuévo oguahẽ hikuái Micaías rógape, oke haguãicha upépe hikuái.  Oñembojávo Micaías rógare, iñeʼẽre oikuaa hikuái upe levítape.  Oho hendápe ha oporandu chupe hikuái: —Máva piko nde gueru ha mbaʼe piko rejapo árupi?   Ha upe mitã kariaʼy omombeʼu chupe kuéra mbaʼe ñeʼẽmepa oguahẽ Micaías ndive, ha opytaha hendive paʼi ramo.  Upémarõ heʼi chupe hikuái —Eporandumi oréve Tupãme oho porãtapa oréve mamo rohoha rupi.   Ha upe paʼi heʼi chupe kuéra: —Tapeho ha anítei pejepyʼapy. Tupã oñangarekóta pende rehe mamo pehoha rupi.   Ha osẽ oho umi 5 kuimbaʼe oguahẽ meve táva Lais héravape. Ohecha umi upepegua oiko porãha, umi Sidongua oikoháicha ha avave ndojopyiha avavéndi. Mombyry oĩ hikuái Sidóngui ha avavére noikotevẽi.  Ojevývo umi kuimbaʼe Sorá ha Estaólpe hapicha kuéra oporandu joa chupe kuéra: —Mbaʼéiko pejuhu? Haʼe kuéra heʼi:   —Rohechapa upe yvy ha iporã eterei. Pepuʼã jaha chupe kuéra. Térã piko peguapýtante peína upépe? Jaha ñañemombaʼe upe yvýre.  Ñaguahẽ vove upépe, pehecháta mbaʼeichaitépa iporã upe yvy ha umi upepegua noikotevẽiha mbaʼeve. Tupã omeʼẽta ñandéve upéva upe yvy opa mbaʼe oĩháme ñane mbaʼerã.   Osẽ 600 kuimbaʼe Dan ñemoñare, Sorá ha Estaólgui árma ipópe oñorãirõ haguãicha.  Oho opyta Judá yvýpe kuarahy resẽ gotyo táva Quiriat-Jearim oke haguãicha hikuái. Upévare héra koʼágã upe opyta hague hikuái Dan Campamentokue.  Ohupytývo Efraín yvyty oguahẽ hikuái Micaías rógape.  Upépe umi 5 ou vaekue ohecha upe yvy Lais jerére heʼi hapicha kuérape: —Peẽ piko peikuaa ko óga kóvape oguerekoha hikuái peteĩ efod?  Oguereko avei hikuái taʼãngaʼi kuéra  ha peteĩva yvyrágui ojejapo vaekue ha ijape plátava. Mbaʼépa peje upévape?  Umi 5 kuimbaʼe oho Micaías ógape, upe levíta rendápe. Oguahẽ ha oporandu chupe mbaʼéichapa oiko.  Ohaʼarõ Micaías róga rokẽme umi 600 kuimbaʼe,  umi 5 kuimbaʼe oike aja Micaías rógape ohupi upe taʼãnga ijape plátava, umi taʼãngaʼi ha upe efod. Paʼi katu opyta oñemboʼy upe óga rokẽme umi 600 kuimbaʼe ndive.  Upe paʼi ohechávo upe oikóva heʼi chupe kuéra: —Mbaʼe piko pejapo?   Heʼi chupe hikuái: —Emboty nde juru. Ekirirĩ ha eju ore ndive. Ndéve ore roipota ore paʼirã. Nde ore reko mboʼéta. Mbaʼépa iporãve vaicha ndéve: reiko ramo paʼi ramo peteĩ ógapente, térãpa peteĩ aty Israel ñemoñare apytépe?   Iñakã raku upe paʼi. Oñekarama haʼe upe efod ha umi taʼãnga kuérare ha oho hendive kuéra.   Ha ojeʼóivo hikuái, tenonde omondo kuña, mitã ha hymba kuéra.   Mombyrýma oho rire, umi Micaías róga jerére oikóva oñembyaty ha osẽ hapykuéri kuéra.  Umi Dan ñemoñare ohendúvo sapukáipe ojejuha hapykuéri ojevy hikuái ha oporandu Micaíape: —Mbaʼe mbaʼe piko ojehu ndéve, péicha resapukái haguã?   Micaías heʼi chupe kuéra: —Mbaʼéicha ‘mbaʼe ojehu ndéve’ katu piko? Pemondapa niko umi taʼãnga che voi ajapo vaekue, mbaʼeve ndapehejái chéve ha hiʼári peraha che paʼi.   Umi Dan ñemoñare katu heʼi chupe: —Anivétei resapukái oréve. Cháke peichahágui oĩne ore apytépe ipochýva ha ohóne ndéve. Nde jukáne ndéve ha opa rogagua.   Micaías oikuaa umi Dan ñemoñare hetaveha chugui ha ndaipuʼaka moʼãiha hese kuéra. Upémarõ ojevy hógape, umi Dan ñemoñare katu oho hapére.  Ogueraha hikuái upe paʼi ha umi mbaʼe Micaías ojapo vaekue. Oguahẽ hikuái Laíspe ha ojeity hiʼári. Ojukapaite umi upépe guápe ha ohapy upe táva. Umi Laisgua noimoʼãiva mbaʼeve ivaíva ojehúne haguã chupe kuéra.  Mombyry oĩgui hikuái Sidóngui ha avavéndi ndojeheʼáigui, avave ndoúiri oipytyvõ chupe kuéra. Lais opuʼã vaekue peteĩ ñúme hérava Bet-Rehob. Umi Dan ñemoñare ohapy rire upe táva omopuʼã jey ha opyta oiko upépe hikuái.  Jepe héra ypy Lais vaekue, haʼe kuéra ombohéra Dan, upéicha héragui vaekue ijypy kuéra. Dan niko peteĩva Israel raʼyre.  Omohenda hikuái upépe upe taʼãnga omombaʼe guasu haguã ha Jonatán Guersón raʼy, Moisés remineno omoingo hikuái paʼi ramo. Upéi mayma Jonatán ñemoñarégui oiko paʼi Dan ñemoñare kuéra apytépe, ojereraha peve chupe kuéra tetã ambuére.  Ha upéicha oguereko ijapytépe kuéra upe taʼãnga Micaías ojapo vaekue, jepe Silópe umíva umi árape Tupãme oñemombaʼe guasu. Yma Israélpe ndaipóri ramo gueteri mburuvicha guasu, oiko vaekue peteĩ levíta  Efraín yvyty ruguáre. Omenda peteĩ kuña Belén guáre. Belén niko opyta Judá yvýpe.  Ko kuña oiko vai iména ndive ha ojevy túva rógape, Belénpe. Amo 4 mése rupi ohasa,  osẽ oho upe levíta oñeʼẽ porã haguã hembirekópe, jahecha ndohojeýipa hendive. Ogueraha hendive peteĩ hembiguái ha mokõi hymba vúrro. Ha omoguahẽ chupe upe kuña túva rógape.  Ohechávo chupe upe kuña ru, torypápe omoguahẽ ha heʼi chupe opyta haguã hendive kuéra. Mbohapy ára opyta oiko upe karai rógape, ha upépe opyta okaru ha oke.  Irundy ára koʼẽme katu opuʼã hikuái ha upe levíta oñembosakoʼi osẽ haguãicha. Upe kuña ru katu heʼi chupe: —Epytána ñañaminduʼuʼimi, pehupi puʼaka ha upéi katu tapeho.   Oguapy mokõivéva okaru. Ha upépe heʼi chupe upe kuña ru: —Epytavéna javyʼa ha jake ápe ko pyharépe.   Upe levíta katu opuʼã oho haguãicha. Ha upe kuña ru ojerure tereígui chupe opyta haguã, opyta jey oke upépe upe pyhare.  Upe 5 arahápe, opuʼã upe levíta pyharevete oho haguãicha. Upe kuña ru katu heʼi chupe: —Epyta jeýna ñañaminduʼuʼimi. Oguapy jey okaru mokõivéva hikuái ha péichape ijasaje chugui kuéra.  Opuʼãvo upe levíta oho haguãicha hembiguái ha hembireko ndive, heʼi chupe upe kuña ru: —Nderehechái piko kaʼaru jeytamaha. Epyta jeýna jake ápe ha javyʼa, ágã koʼẽramo pyharevete pepuʼã ha tapeho.   Upe levíta katu ndopytase véima upépe. Osẽ oho hembiguái ha hembireko ndive ha hymba vúrro mokõi reheve. Oguahẽvo hikuái táva Jebús rovái, upéva hína Jerusalén,  ha kaʼarúguima, hembiguái heʼi chupe: —Japytátapa jake ápe koʼã jebuséo apytépe?   Upe levíta heʼi chupe: —Nahániri ndajapyta moʼãi ápe. Koʼãva niko ndahaʼéi Israel ñemoñare. Jahamiénte ñaguahẽ meve Guibeápe,  ndajapytái ramo upépe, japytáne Ramápe.   Ha péicha ohasa meme hikuái. Kuarahy oikévo oguahẽ Guibeápe. Kóva ko táva opyta Benjamín ñemoñare kuéra yvýpe.  Opia hikuái upe tapégui ha oguahẽ Guibeápe, oke haguãicha upépe. Ha avave nomoguahẽigui chupe kuéra hógape. Opyta oguapy hikuái okápe plásape.   Kaʼaruetéma oguahẽ oúvo kokuépe ombaʼapohágui peteĩ karai. Ko karai niko oiko vaekue Efraín yvytýre. Upégui ou vaekue oiko Guibeápe upépe oikógui Benjamín ñemoñare kuéra.   Upe karai ohechávo umi plásape oguapýva, oho oporandu chupe kuéra: —Peẽ piko moõgua ha mamo peho peína?   Heʼi chupe upe levíta: —Roju niko Beléngui ha roho hína amo Efraín yvyty rugua gotyo. Che upe rupigua hína. Aha kuri Belénpe sapyʼami, ha péina rojevy roína ore rógape. Avavénte ápe na ore moguahẽi hógape.  Roguerekopa niko roʼumi vaerã, ha ore rymba romongaru haguã avei. Mbaʼevetéko noroikotevẽi.   Upe karai katu heʼi chupe: —Jaha ñaguahẽ che rógape ha che tahecha peẽme pene remikotevẽ. Naiporãiko peke ko okápe.   Upe karai ogueraha chupe kuéra hógape. Ha imbohupa kuéra oñemopotĩ ha okaru aja, haʼe oho omongaru umi vúrro mokõi.  Torypápe oñomongeta jave hikuái hína, ou kuimbaʼe reko vai atýra ojere upe ógare. Ombota okẽ ha heʼi upe karaípe: —Enohẽ oréve okápe upe kuimbaʼe nde rógape remoguahẽ vaekue toroiporu.   Upe óga jára katu heʼi chupe kuéra: —Anítei che ryvy kuéra upéicha pejapo. Kóva ko kuimbaʼe niko mbohupa hína che rógape.  Tameʼẽna peẽme che rajy, mbaʼeveichagua kuimbaʼe ndopokói gueteri hese. Oĩ avei ko kuimbaʼe rembireko. Tanohẽna peẽme mokõivéva ha pejapo hese kuéra pejaposéva. Peheja ko kuimbaʼe ha ani pejapo hese mbaʼeve.   Umi kuimbaʼe reko vai katu ndoikuaaséi mbaʼeve. Upémarõ upe levíta oguenohẽ chupe kuéra okápe hembireko. Ha upe pyhare pukukue, koʼẽ meve oiporu hikuái upe kuñáme.  Koʼẽmbávo ou upe kuña iména rendápe, ha oguahẽvo upe karai rógape, hoʼa upe okẽme.  Iména opuʼãvo oho haguãicha oipeʼa óga rokẽ ha ojuhu hembireko upe yvýpe. Ipo mokõive ojepyso okẽ gotyo.  Heʼi hembirekópe: —Epuʼãpy, jaha. Hembireko katu mbaʼeve ndeʼíri. Upémarõ upe levíta, ohupi hembireko retekue hymba vúrro ári ha oho heseve hógape.  Oguahẽvo, oguenohẽ ikyse ha omboʼi hembireko retekue 12 hendápe. Upéi omosarambi ipehẽngue opa Israel retã pýre.  Mayma ohecháva heʼi: —Ñande Israel ñemoñare ñasẽ guive Egíptogui koʼãichagua mbaʼe ndajahechávai. Iporã niko jaikuaa mbaʼépa upe jajapótava. Josué omano rire Israel ñemoñare oporandu Tupãme: —Mávapa ore apytégui ohóta tenonde oñorãirõ haguã Canaangua kuéra ndive?   Tupã heʼi: —Judá ñemoñare ohóta. Péina amoĩma ipópe kuéra upe yvy.   Judá ñemoñare kuéra heʼi tyvýra Simeónpe: —Jahána che ndive upe yvýpe oñemeʼẽ vaekue chéve ha ñañorãirõ umi Canaangua ndive. Jaha ñahundi umíva ha ágã upéi che avei aháne ne ndive upe yvy ndéve oñemeʼẽ vaekuépe. Ha oho hendive Simeón.   Oho Judá ha Tupã omoĩ ipópe umi cananéo ha umi ferezéo kuéra. Ha Besécpe ojuka hikuái 10.000 kuimbaʼe.  Ojuhu hikuái Adonisédecpe ha oñorãirõ hendive. Sarambi ojapo hikuái cananéo ha ferezéo kuéragui.  Adonisédec katu okañyse moʼã. Oho hikuái hapykuéri ha ojapyhývo chupe oikytĩ chugui mokõivéva ipysã guasu ha ikuã guasu.  Upévo heʼi Adonisédec: —Arekómi vaekue 70 mburuvicha guasu oñekuãʼo ha oñepysãʼo vaekue ha ombyatýmiva tembiʼu rembyre che mesa guýgui. Upe che ajapo haguéicha omyengovia chéve Tupã. Ogueraha chupe hikuái Jerusalénpe ha upépe omano.   Judá ñemoñare oñorãirõ Jerusalengua ndive omoĩ peve ipo guýpe upe táva. Ojukapa umi upépe oikóvape kyse pukúpe ha upéi ohapy upe táva.  Upe rire Judá ñemoñare oho oñorãirõvo umi Canaangua ndive oikóva umi yvyty rehe ha Néguebpe; ha umi ñúre oikóva ndive.   Judá ñemoñare oho oñorãirõ haguã Canaangua ndive oikóva Hebrónpe.  Upéva upe táva héra vaekue Quiriat-Arbá. Upépe ojuka hikuái Sesai, Ahimán ha Talmáipe.   Upégui oho hikuái oñorãirõ haguã táva Debirgua ndive.  Upéva upe táva héra vaekue ymave Quiriat-Séfer.  Upépe heʼi Caleb: —Upe oñorãirõ ha ipuʼakáva Debir rehe upévape ameʼẽta che rajy Acsa hembirekorã.   Ha Otoniel, Caleb ryvy, Quenaz raʼy ipuʼaka Debir rehe. Caleb omeʼẽ chupe tajýra Acsa hembirekorã.  Ha ohóvo upe kuña iména ndive kóva omoinge chupe iñakãme ojerure haguã túvape ijyvyrã. Upe kuña oguejy hymba vúrro árigui ha oñembojávo túva rendápe kóva oporandu chupe: —Mbaʼe piko reipota?   Acsa heʼi chupe: —Peteĩ mbaʼe aipota remeʼẽ chéve. Remeʼẽma niko chéve yvy Néguebpe ha koʼágã aipota remeʼẽ avei chéve yvy ykua oĩháme. Ha Caleb omeʼẽ chupe upe ykua oĩva yvatévo gotyo ha upe ykua oĩva yvývo gotyo.   Hobab, Moisés rembireko ru ñemoñare kuéra osẽ upe táva ikarandaʼyty jerévagui Judá ñemoñare ndive. Oho opyta hikuái yvy ojeikoʼỹháme Judá ñemoñare mbaʼévape oĩva hína Néguebpe, Arad ypýpe. Oho ojeheʼa hikuái umi upepegua ndive.  Judá oho tykeʼýra Simeón ndive ha sarambi ojapo Canaán guágui oikóva táva Sefátpe. Ohundi ete hikuái upe táva ha upévare ombohéra Hormá.  Judá ñemoñare katu ndaipuʼakái táva Gaza, Ascalón térã Ecrón rehe ha noñemombaʼéi hikuái umi yvy oĩva ijerére.   Tupã oĩ ramo jepe Judá ñemoñare ndive koʼãva oñemombaʼe umi yvyty rehénte. Ndaikatúi omosẽ umi ñu rehe oikóvape, umíva oguerekógui kárro fiérrogui ojejapóva.   Ha Moisés heʼi haguéicha oñemeʼẽ Calébpe táva Hebrón, ha haʼe omosẽ upégui mbohapyve Anac raʼýpe.   Benjamín ñemoñare katu ndaipuʼakái jebuséo kuérare oikóva Jerusalénpe, ha umíva oiko Benjamín ñemoñare apytépe koʼágã peve.   José ñemoñare oho oñorãirõ umi táva Betélpe oikóva ndive. Ha Tupã oipytyvõ chupe kuéra.  Kañyháme omondo hikuái oho vaerã ovichea táva Betel rehe. Upéva upe táva héra vaekue Luz.  Umi ohóva ovichea ohecha peteĩ kuimbaʼe osẽva upe távagui ha heʼi chupe hikuái: —Rehechauka ramo oréve moõ rupípa ikatu roike Betélpe, neremano moʼãi.   Ha ohechauka chupe kuéra moõ rupípa ikatu oike hikuái upe távape. Oike hikuái ha ojukapaite umi upépe guápe. Upe kuimbaʼe ha hóga guápe katu oheja hikuái.  Upéi upe kuimbaʼe oho umi hitíta kuéra yvýpe ha upépe omopuʼã peteĩ táva pyahu ha ombohéra Luz. Upéicha héra koʼágã peve.   Manasesgua ndaipuʼakái umi oikóva táva Bet-Seán, Taanac, Dor, Ibleam ha Meguídope. Upévare Canaangua opyta oiko upe yvýpe.   Israel ñemoñare oñemombaretevévo katu, oñemoĩ hiʼári kuéra ha oguereko chupe kuéra hembiguái ramo. Upéicha ramo jepe ndaikatúi omosẽ chupe kuéra umi oikohágui.   Efraín ñemoñare avei ndaipuʼakái Canaangua rehe oikóva Guesérpe.  Upévare umíva oiko ijapytépe kuéra.   Zabulón ñemoñare avei ndaipuʼakái umi Quitrón térã Nahalálpe oikóvare. Canaangua oiko ijapytépe kuéra tembiguái ramo.   Aser ñemoñare avei ndaipuʼakái umi táva Aco, Sidón, Ahlab, Aczib, Helbá, Afec, térã Rehóbpe oikóvare.  Upévare haʼe kuéra opyta mante oiko Canaangua kuéra apytépe ndaikatúigui omosẽ chupe kuéra.   Neftalí ñemoñare avei ndaipuʼakái umi táva Bet-Semes térã Bet-Anátpe oikóvare. Upévare oiko hikuái Canaangua apytépe. Bet-Semes ha Bet-Anatgua oiko tembiguái ramo.   Amorréo kuéra katu ojopy Dan ñemoñare kuérape yvyty rehe ha ndohejái chupe kuéra oguejy umi ñúre.  Amorréo kuéra oñemombarete táva Heres, Aialón, ha Saalbim. José ñemoñare kuéra oñemombaretevévo oguereko chupe kuéra hembiguái ramo.  Umi amorréo kuéra retã ojepyso Acrabímgui ha ohasa opuʼã Selá yvate gotyo. Maymáva Israel ñemoñare oho Mispápe. Ou Dan ha Beersébagui, ha Galaad guive. Ha peteĩcha oñembyaty Tupã renondépe.  Opa umi omyakãva Israel ñemoñarépe avei oguahẽ oñembyatývo Tupã renondépe. Oñondivepa ohupyty 400.000 oĩva oñorãirõ haguãicha.  Oguahẽ umi Benjamín ñemoñare apysápe hapicha Israel ñemoñare oñembyatyha Mispápe. Mispápe oñeporandu upe levítape  omombeʼu haguã upe chupe ojehu vaekue.  Ha upe levíta, hembireko ojejuka vaekue heʼi: —Che rembireko ndive roguahẽ Guibeápe, opytáva Benjamín ñemoñare kuéra yvýpe, upépe roke haguã.  Ha upe pyhare opuʼã che rehe umi upepegua. Ou omongora upe óga che jukaségui hikuái. Che rembireko rehe katu oñemboharaipa ha upévare omano.  Amboʼi upémarõ hetekue ha amondo ipehẽngue opa Israel retã pýre. Ko mbaʼe ojejapóva niko ivai eterei.  Peẽ peikuaa vaerã mbaʼépa upe ojejapo vaerã.   Maymáva peteĩcha heʼi: —Avavete águi ndoho moʼãi hógape.  Jaitýta poʼa jaikuaa haguã mávapa ohóta oñorãirõ umi Gabaagua ndive.  Aty 100 kuimbaʼe oĩhágui ñamboykéta umívagui 10, ha 1.000 oĩhágui ñamboykéta 100, ha 10.000 apytégui katu ñamboykéta 1.000. Umíva ombyaty hiʼupyrã umi ohótavape oikuaauka ha omyengovia umi Guibeá guápe hembiapo vaikuére.   Ha upéicha mayma Israel ñemoñare oñemoĩ peteĩ ñeʼẽme Guibeá rehe.   Israel ñemoñare heʼika Benjamín ñemoñarépe: —Mbaʼe pereko peje vaerã ko mbaʼe vai ete ojehúva pende apytépe rehe?  Pemeʼẽ oréve umi kuimbaʼe rembiapo vai. Umívape ore rojukáta. Upéicharõ jaipeʼáta ñande apytégui ko mbaʼe vai. Umi Benjamín ñemoñare katu ndoikuaaséi mbaʼeve hapicha Israel ñemoñare heʼíva.  Opa távagui oñembyaty hikuái Guibeápe upégui osẽ haguãicha oñorãirõ Israel ñemoñare ndive.  Oipapa rire hikuái Benjamín ñemoñare opa távagui oúva ojuhu oĩha 25.000 oñembosakoʼíva ñorãirõrã. Guibeápe katu oĩ 600.  Opa koʼãva apytégui oĩ 700 kuimbaʼe poravo pyre ijasúva, ndojavýiva peteĩ akã rague hóndape ohaʼã ramo.   Israel ñemoñare avei oipapa umi oĩva oñorãirõ haguãicha ha ojuhu hikuái 400.000 kuimbaʼe.   Israel ñemoñare oho Betélpe oikuaa haguã Tupãgui mávapa ijapytégui kuéra tenondete ohóta Benjamín ñemoñare ndive oñorãirõvo. Tupã oikuaauka chupe kuéra Judá ñemoñare umi oho vaerãha tenondete.  Opuʼã pyharevete upémarõ hikuái, ha oho oñemoĩ Guibeá rovái.  Ojoysýire oñemoĩ hikuái Benjamín ñemoñare ndive oñorãirõ haguã Guibeá rovái.  Ha osẽ chupe kuéra umi Gabaagua ha upéva upe árape ojuka hikuái 22.000 Israel ñemoñare.  Ha upe ambue árape osẽ haguéicha, osẽ umi Gabaagua ha ojuka hikuái 18.000 Israel ñemoñare.  Kóva rire maymáva Israel ñemoñare oho Betélpe oñembyasy. Oguapy hikuái Tupã renondépe upe yvýpe upéva upe ára pukukue. Ndoʼúi hikuái mbaʼeve pyhare peve. Upe rire oikuaveʼẽ Tupãme mymbahapy mbaʼe kuaveʼẽ joajurã.  Upémarõ mbovymi Israel ñemoñare oho omangea Guibeá jerére.  Hembyre katu oho oñemoĩ Guibeá rovái oñorãirõ haguãicha. Mbohapy araháma upéicha ojapo hikuái.  Umi Benjamín ñemoñare osẽ oñorãirõ haguã umi Israel ñemoñare ndive ha upéicha oñemomombyry hikuái Gabaágui. Ha oñepyrũ jeýma ojuka umi Israel ñemoñarépe. Upéicha 30 rupi ojuka hikuái Betel ha Guibeá rapére ha upe ñúre.  Haʼe kuéra oimoʼã umi Israel ñemoñare okyhyjégui chugui kuéra, ojapo haguéicha hikuái ambue árape. Umi Israel ñemoñare katu oñani guaʼu chugui kuéra oguenohẽ haguãicha umi Benjamín ñemoñarépe okáre.  Upeichaháguinte osẽ umi Israel ñemoñare okañyhágui. Ojoysýire oñemoĩ oñorãirõ haguãicha Baal-Tamárpe. Umi okañýva Guibeá jerére avei osẽmba upe okañyhágui ha ojeity upe táva ári.  Ikatupyryvéva Israel ñemoñare 10.000 kuimbaʼe oho ojeity Guibeá ári. Hypyʼũ upe ñorãirõ oikóva. Umi Benjamín ñemoñare katu ndoikuaái haʼe kuéra oñehunditamaha.  Tupã rupi ipuʼaka hese kuéra umi Israel ñemoñare, ha upéva upe árape ojejuka 25.100 Benjamín ñemoñare.  Ohecha kuaa sapyʼa umi Benjamín ñemoñare oñehundimaha. Umi Israel ñemoñare niko oguevi ha omeʼẽ yvy Benjamín ñemoñarépe, ojeroviágui hikuái umi Guibeá jerére omangeávare.  Gabaagua oimoʼãʼỹhágui, umi omangeáva ojeity hiʼári kuéra ha ojukapaite chupe kuéra.  Umi omangeáva oñemoĩ peteĩ ñeʼẽme hapicha Israel ñemoñare kuéra ndive omyatatĩ haguã oikuaauka haguã chupe kuéra Guibeá rehe ipuʼaka vove.  Ha umi Israel ñemoñare oñani guaʼúva chugui kuéra ohóvo, ohechávo upe tatatĩ yvate ojupírõ ojevy vaerã. Umi Benjamín ñemoñare katu ojuka jepéma 30 Israel ñemoñare rupi ha heʼi hikuái ojupe: “Ñahundi jeýtama chupe kuéra kuehe ha kuehe ambue jajapo haguéicha”.  Upeichaháguinte tatatĩ opuʼã upe távagui ha umi Benjamín ñemoñare ojerévo omaʼẽ, ohecha Guibeá okaiha ha yvágare tatatĩ opuʼãha.  Upépe umi Israel ñemoñare oñani guaʼúva hína chugui kuéra ojere ha ou chupe kuéra. Umi Benjamín ñemoñare oñemondyipa ohecha kuaágui oñehundipatamaha.  Osẽ oñani haguãicha hikuái tapére ohóva yvy ojeikoʼỹha gotyo, ha upépe osẽ ohuguãitĩ chupe kuéra umi távape oĩva.  Upéichape, Israel ñemoñare omongora Benjamín ñemoñarépe Menuhá meve, kuarahy resẽ gotyo Gabaágui. Upépe ojukapa chupe kuéra.  Upéva upe árape 18.000 Benjamín guáva ojejuka.  Hembyre katu osẽ oñani yvy ojeikoʼỹha rupi, ita guasu Rimón hérava gotyo. Umívagui 5.000 ojejuka jey tapére. Omuñave chupe kuéra Israel ñemoñare, ha ojuka jey 2.000.  Upéicha 25.000 Benjamín ñemoñare ikatupyryvéva ojejuka upe árape.  Yvy ojeikoʼỹháme katu okañy 600. Ita guasu Rimón héravape oiko hikuái 4 mése.   Upéi umi Israel ñemoñare ojevy umi Benjamín ñemoñare ári hembýva táva kuéra rupi, ha ojukapaite opa ojuhúvape: kuimbaʼe, mitã ha kuña, hymba kuéra reheve. Upéi ohapy hikuái umi hekoha. Mispápe mayma Israel ñemoñare heʼi vaekue nomeʼẽ moʼãiha tajýra kuéra umi Benjamín ñemoñarépe hembirekorã.  Upéi katu oñembyaty hikuái Betélpe. Tupã renondépe oguapy hikuái pytũ meve ha tuicha oñembyasy. Heʼi hikuái:   —Ha! Tupã Israel Jára. Mbaʼére piko ojehu oréve kóicha? Benjamín ñemoñare niko opáta ore apytégui.   Koʼẽtĩ jave opuʼã hikuái ha omopuʼã peteĩ altar  itágui. Upéva ári omymbahapy Tupãme ha oikuaveʼẽ mbaʼe kuaveʼẽ joajurã.  Upéi heʼi hikuái: —Mávapa ñande apytégui ndohói vaekue aty guasu jajapo ramo Mispápe? Ojeʼe vaekue niko upérõ opa upe atýpe ohoʼỹva ojejukataha.   Israel ñemoñare niko ombyasy upe ojehúva tyvýra kuéra Benjamín ñemoñarépe, ha heʼi hikuái: —Ko árape niko opa ñande apytépe Benjamín ñemoñare.  Mbaʼe jajapóta umi hembýva ñamohembireko haguã? Tupã rérare niko jaʼe vaekue ñande rajy nañameʼẽ moʼãiha chupe kuéra.  Mávapa ñande apytégui ndohói rakaʼe upe atýpe Mispápe? Imanduʼa hikuái avave ndohói hague táva Jabésgui opytáva Galaad yvýpe.  Héra kuéra rupi oñehenói ramo upérõ, ndaipóri vaekue avave upepegua.   Upémarõ Israel ñemoñare omondo 12.000 kuimbaʼe Jabéspe. Heʼi umi ohóvape: —Tapeho pejukapaite ñandéve opa kuña imemby reheve,  opa kuimbaʼe ha kuña ojejavykýmava. Kuña oñenoʼỹ vaekue kuimbaʼe ndive katu pehejáta toikove.   Ojuhu hikuái upépe 400 kuña ojejavykyʼỹva ha ogueraha umíva Silópe, opytáva Canaán yvýpe.   Mayma Israel ñemoñare heʼika umi Benjamín ñemoñarépe oikóva Rimónpe ou haguã, opáguima ñorãirõ hendive kuéra.  Ha ou umi Benjamín ñemoñare ha oñemeʼẽ chupe kuéra hembirekorã umi kuña Jabésgui ojegueru vaekue. Amo ipahápe ndohupytypái chupe kuéra.   Ombyasy umi Israel ñemoñare Benjamín ñemoñarépe ojehúva. Tupã oipeʼágui ijapytégui kuéra Benjamín ñemoñarépe.  Umi Israel ñemoñarépe omyakãva heʼi: —Mbaʼéicha piko ñamohembirekóta umi hembýva? Kuña nguéra Benjamín ñemoñare niko ojejukapa.  Ndajahejái vaerã niko koʼã Benjamín ñemoñare opa ñande apytégui.  Mbaʼe jajapóta? Jaʼe vaekue nañameʼẽ moʼãiha ñande rajy chupe kuéra, ha oĩ ramo upéicha ojapóva, jaʼe vaekue upéva oñehunditaha.   Upéi katu heʼi hikuái: —Hiʼaguĩma niko vyʼa guasu Tupãme ojejapóva jepi Silópe,  Betel yvate gotyo, kuarahy resẽ gotyo upe tapégui Betélgui ohóva Siquémpe, ha yvy gotyo Lebonágui.   Heʼi hikuái Benjamín ñemoñarépe: —Tapeho pekañy ha pemangea umi parraltýre oĩva Siló jerére.  Ágã osẽ vove kuña kuéra Silogua ojeroky haguã, pesẽ avei peẽ ha umíva apytégui perokañy pene rembirekorã ha tapeho heseve pende rógape.  Ha ágã ou ramo oréve túva térã tyvýra kuéra, ore roʼéta chupe kuéra: “Pehejána chupe kuéra. Umi kuña ñorãirõgui rogueru vaekue niko ndohupytypái chupe kuéra. Hiʼári peẽ napemeʼẽi chupe kuéra pende rajy. Upévare ndapepyta vaíri ore ndive jepe jaʼepa vaekue ñande rajy nañameʼẽ moʼãiha chupe kuéra”.   Ha ojapo upéicha umi Benjamín ñemoñare. Oho oguerokañy hikuái hembirekorã umi kuña ojerokýva apytégui. Upéi ojevy hikuái hekohápe ha omopuʼã jey táva kuéra ha oiko upépe.  Mayma Israel ñemoñare avei ojevy hekohápe, hógape ha ijyvy teépe.   Umíva umi árape ndaipóri vaekue mburuvicha guasu Israélpe. Maymáva oiko oikoseháicha. Tupã remimbou ou Guilgálgui Boquímpe, ha heʼi: —Che poguenohẽ vaekue Egíptogui ha pomoinge vaekue upe yvy haʼe vaekue ameʼẽtaha pende ypy kuérape haʼe ramo chupe kuéra: “Namboykéi chéne ñeʼẽ meʼẽ arekóva pene ndive.  Peẽ napemeʼẽi vaerã ojupe pene ñeʼẽ koʼã tetãgua ndive ha umi ijaltar  kuéra katu peitypa vaerã”.  Peẽ katu niko pemboyke che ñeʼẽ. Mbaʼére piko upéicha pejapo?  Upévare haʼe peẽme “Namosẽ moʼãi amorréo kuéra pene renonderãgui. Haʼe kuéra pende rerekóta hembiguái ramo ha itupã nguéra katu ñepysãngaharãta peẽme”.   Tupã remimbou heʼívo koʼã mbaʼe maymáva Israel guáva ojaheʼo.  Ha omoĩ herarã upe oĩháme Boquim, heʼiséva ojaheʼóva. Upépe ohapy hikuái mymba Tupãme.   Josué omeʼẽ iñeʼẽ paha Israel ñemoñarépe ha omondo chupe kuéra ijyvyrãme oñemohenda haguã upépe.  Josué ha umi karai kuéra opyta vaekue Josué rendaguépe niko ohecha vaekue umi mbaʼe guasuete Tupã ojapo vaekue Israel rehehápe. Haʼe kuéra oikove aja pukukue Israel omombaʼe guasu Tupãme  Josué, Nun raʼy, Tupã rembiguái omano ohupytývo 110 áño.  Oñeñotỹ yvy imbaʼe teévape opytáva táva Timnat-Sérahpe oĩva Efraín yvytýre. Upéva opyta Gaas yvyty yvate gotyo.  Ha mayma Josué javegua omano avei ha opuʼã hendaguépe kuéra taʼýra kuéra oikuaaʼỹva Tupãme térã umi mbaʼeta haʼe ojapo vaekue Israel rehehápe.   Upe rire Israel ojapo ivaíva Tupã renondépe ha omombaʼe guasu hikuái tupã guaʼu kuéra.  Omboyke hikuái Tupãme, túva kuéra Jára, Egíptogui oguenohẽ vaekue chupe kuéra. Omombaʼe hikuái ambue tupã. Umi tetã Israel jerére oĩva tupã nguéra omombaʼe ha oitupaitũ chupe kuéra. Upéichape Tupãme ombopochy.  Omboyke Tupãme ha omombaʼe Baal ha Aserápe.   Ha Tupã ipochy hendy Israel ndive ha oheja chupe kuéra hoʼa mondaha pópe ha umíva omondapa chupe kuéra. Oity avei chupe kuéra umi hese kuéra ijaʼeʼỹva pópe ijere rupi oikóva ha ndaipuʼakavéi hese kuéra.   Mamo ohohápe oñorãirõ haguã, Tupã po oity hiʼári kuéra mbaʼe vai. Upéicha voi heʼi vaekue chupe kuéra ojapotaha. Jepe vaípe ojehecha hikuái,  Tupã omopuʼã ijapytépe kuéra mburuvicha oguenohẽva chupe kuéra umi ojopy vaíva po guýgui.  Nohendúinte avei hikuái huvicha kuérape. Oiko katu hikuái ambue tupã omombaʼe ha umívape oitupaitũ. Voi opia hikuái túva kuéra rapégui. Umíva niko iñeʼẽ rendu vaekue Tupãme; koʼãva katu nahániri.   Tupã omopuʼã vove peteĩ mburuvicha haʼe oĩva upéva ndive. Ha oguenohẽ Israel ñemoñarépe umi hese kuéra ijaʼeʼỹva ha ojopy vaíva po guýgui upe mburuvicha oikove aja. Ojejopy vaígui ipyahẽ hikuái ha Tupã oiporiahurereko chupe kuéra.  Omano vove upe mburuvicha katu oho jeýma hembiapo vaípe ha upe ojapóva ivaive umi mbaʼe túva kuéra ojapo vaekuégui. Omombaʼe guasu ha otupaitũ hikuái ambue Tupã. Ndohejái hembiapo vai ndohecha kuaaséi ojavyha.   Ha Tupã ipochy hendy Israel ndive ha heʼi: “Koʼãva omboykégui ñeʼẽ ijypy kuéra ndive romeʼẽ vaekue ojupe ha ndojapóigui upe che haʼéva,  namosẽ moʼã véima henonderã kuéragui tetã nguéra Josué oheja vaekue omano rire”.  Upéicha Tupã ohaʼã Israélpe ohecha haguã oñehaʼãtapa oguata hikuái hapére túva kuéra oguata haguéicha, térãpa nahániri.   Upévare Tupã oheja vaekue umíva umi tetã pyaʼe omosẽ rangue. Oheja chupe kuéra oiko upépe ha nomoĩri Josué poguýpe. Koʼãva hína umi tetã Tupã oheja vaekue umíva rupi ohaʼã haguã Israel ñemoñarépe; umi noñorãirõi vaekue Canaánpe,  Upéicha ojapo ikatu haguãicha Israel ñemoñare raʼy kuéra oikove ypy vaekue ñorãirõ opa rire ha oñorãirõʼỹ vaekue gueteri oñorãirõ kuaa.  Umi tetã hína filistéo kuéra 5 huvicháva, opa umi cananéo, sidónio ha hevéo oikóva Líbano yvytýre, Baal-Hermón guive yvyty paʼũme Hamátpe ojeike haguã peve.   Koʼã tetã opyta vaekue Tupã ohaʼã haguã Israel ñemoñarépe, oikuaa haguã ojapótapa hikuái hembiapoukapy haʼe omeʼẽ vaekue ijypy kuérape Moisés rupi.  Upéicha rupi Israel ñemoñare oiko cananéo, heteo, amorréo, ferezéo, hevéo ha jebuséo kuéra apytépe.  Omenda hikuái kuña koʼã tetãgua rehe ha itajýra kuéra omomenda umíva rehe ha omombaʼe hikuái umíva tupã.   Israel ñemoñare hembiapo vai Tupã renondépe. Hesarái hikuái Ñandejáragui ha omombaʼe hikuái Baal ha Asera raʼãnga.  Upévare Tupã ipochy hendy Israel ñemoñare ndive ha omoĩ chupe kuéra Mesopotamia ruvicha guasu Cusán-Risataim pópe. Cusán-Risataim oñemohembiguái Israel ñemoñare rehe 8 áño pukukue.  Upémarõ Israel ñemoñare osapukái Tupãme ha haʼe omopuʼã ijapytépe kuéra peteĩ oguenohẽtava chupe kuéra upe ojejopy vaihágui. Upéva hína Otoniel, Caleb ryvy raʼy.   Tupã puʼaka omombarete Otoniélpe; haʼe omohenda Israel ñemoñarépe ha osẽ oñorãirõ. Tupã oity ipópe Siria ruvicha guasu, Cusán-Risataim, ha Otoniel ipuʼaka hese.  Ha opytuʼu upe yvy ñorãirõgui 40 áño pukukue. Upéi omano Otoniel, Quenaz raʼy.   Israel ñemoñare hembiapo vai jey Tupã renondépe ha Tupã omombarete Moab ruvicha guasu, Eglónpe opuʼã haguã Israel rehe.  Eglón ombyaty ijehe Amón ha Amalecgua ha ou oñorãirõ hikuái Israel ñemoñare ndive. Hoʼa ipópe kuéra upe táva ikarandaʼytýva.  Ha Moab ruvicha guasu, Eglón oñemohembiguái Israel rehe 18 áño pukukue.   Israel ñemoñare osapukái Tupãme, ha haʼe omopuʼã chupe kuéra peteĩ oguenohẽ vaerã chupe kuéra upe ojejopy vaihágui. Upéva peteĩ ijasúva hérava Ehud, Guerá raʼy, Benjamín ñemoñaréva. Israel ñemoñare oguerahauka Moab ruvicha guasu Eglónpe impuésto haʼe kuéra omeʼẽva Ehud rupi.  Ehud ojapo ikyserã peteĩ hãimbe jováiva ijyva kuʼa peve ipukúva. Omosãingo ikuʼáre ijakatúa gotyo ijao guýpe.  Upéi oho omeʼẽ upe impuésto Moab ruvicha Eglónpe. Eglón niko peteĩ kuimbaʼe ndekyráva.  Omeʼẽ rire chupe upe impuésto, Ehud umi hendive ou vaekue ndive osẽ oho.  Oguahẽvo Guilgálpe umi taʼãnga kuéra oĩháme Ehud ojevy Eglón rendápe ha heʼi chupe: —Che ruvicha, areko ñeʼẽ ñane añohámente ikatúva haʼe ndéve. Heʼi upémarõ Eglón: —Ekirirĩ ha ehaʼarõ. Omosẽmba umi upépe oĩvape ha opyta haʼe kuéra mokõi haʼeño.   Eglón oguapy hógape upe ipiroʼyvehápe, ha oñemboja hese Ehud ha heʼi chupe: —Ñeʼẽ aguerúva ndéve Tupã ñeʼẽ hína. Ha opuʼã Eglón upe oguapyhágui.  Upévo Ehud ijasúpe ipojái ikysére, oguenohẽ ikuʼa kuágui ha ombyasuru Eglón ryére.  Omoinge paite hyére ha upe hye kyrakue ojahoʼi upe kyseʼýva, Ehud ndohekýigui ikyse Eglón ryégui.  Omboty porã rire umi okẽ, Ehud osẽ upe koty rovetã rupi.   Upéi ou umi Eglón rembiguái, ha ojuhúgui pe okẽ oñemboty, heʼi hikuái: —Oime vaerã niko ojapo hemikotevẽ óga ryepýpe, ipiroʼyvehápe.   Ohaʼarõronte ohaʼarõ hikuái, ha Eglón ndoipeʼáima ramo hokẽ, oipeʼa hikuái ha ojuhu huvicha reʼõngue yvýpe ojepyso.   Ojere-jere aja hikuái, Ehud ohupyty ha ohasáma katu umi taʼãnga kuéra oĩha tape ykére Guilgálpe ha oguahẽ Seirátpe.  Oguahẽvo yvy Israel mbaʼévape ombopu turu Efraín yvytýre ha Israel ñemoñare oguejy hapykuéri umi yvytýgui. Ehud oho henonderã kuéra.  Heʼi chupe kuéra: —Peju che ndive. Tupã omoĩma umi Moabgua, umi ñande rayhuʼỹva ñande pópe. Oguejy hikuái hapykuéri ha oñemoĩ Jordán rembeʼýpe, upe ojehasaha rupi Moábpe ojeike haguã ha ndohejái ohasa avavépe.  Upérõ ojuka hikuái 10.000 kuimbaʼe rupi Moab guáva, maymávante kuimbaʼe pyʼa guasu ha oñorãirõva mbarete vaekue.   Upéicha upe árape Moab hoʼa Israel ñemoñare po rupi ha opytuʼu upe yvy ñorãirõgui 80 áño.   Upe rire opuʼã vaekue Samgar, Anat raʼy. Haʼe ojuka 600 kuimbaʼe filistéo kuérava pikánape. Haʼe avei oguenohẽ Israélpe upe ojejopy vaihágui. Ehud omano rire Israel ñemoñare hembiapo vai jey Tupã renondépe.  Upévare Tupã oheja chupe kuéra hoʼa peteĩ mburuvicha guasu Canaán pegua po guýpe hérava Jabín. Haʼe oiko vaekue táva hérava Hasórpe. Ñorãirõhára kuéra ruvicha katu héra Sísara ha haʼe oiko Hasoret-Goímpe.  Sísara oguereko 900 kárro oiporúva ñorãirõrã fiérrogui ojejapóva. Ha ojopy vai Israel ñemoñarépe 20 áño aja. Upévare Israel ñemoñare osapukái asy Tupãme haʼe oipytyvõ haguã chupe kuéra.   Umíva umi árape oisãmbyhými vaekue Israélpe Débora, Lapidot rembireko, peteĩ kuña maranduhára.  Oguapýmiva Débora peteĩ karandaʼy máta guýpe, hérape voi ojekuaáva, oĩva Ramá ha Betel paʼũme, Efraín yvytýpe; ha opa Israel ñemoñare oúmiva hendápe haʼe omohenda haguã chupe kuéra mbaʼe hendapeʼỹ ijapytépe kuéra ojehúva.  Ha Débora ohenoika Barácpe, Neftalí guáva haʼe ha Abinoam raʼy, oikóva Cadéspe ha heʼi chupe —Tupã heʼika ndéve kóicha rejapo haguã: “Tereho embyaty nde rapicha kuérape Tabórpe ha eiporavo 10.000 kuimbaʼe Neftalí ha Zabulón guáva.   Che amboúta nde reimeha gotyo, ysyry Cisón gotyo, Sísarape, Jabín soldádo kuéra ruvicha. Oúta ikárro ha isoldádo kuéra reheve ha amoĩta nde pópe”.   Barac heʼi chupe: —Nde reju ramo che ndive, aháta. Nahániri ramo katu ndaha moʼãi.   Débora heʼi chupe: —Aháta ne ndive, ha eikuaáke upévare avave naimanduʼa moʼãi nde rehe ñorãirõ opa rire. Kuña pópe Tupã oitýta Sísarape. Ha Débora oho Barac ndive Cadéspe.   Barac ombyaty Cadéspe Neftalí ha Zabulón ñemoñare 10.000 kuimbaʼe. Umíva reheve ipo guýpe oho ha Débora hendive.   Éber ojei vaekue Hobab,  Moisés rembireko ru raʼy kuéra apytégui, quenítava haʼe, oho vaekue ojogapo upe yvyra máta guasu jerére oĩva Zaanaímpe.   Oñemomarandu Sísarape Barac, Abinoam raʼy, ojupi hague Tabor yvytýre.  Ombyaty upémarõ Sísara opa ikárro ha isoldádo kuéra ha osẽ oho Haróset-goím guive Cisón ysyry peve.  Débora heʼi Barácpe: —Tereho chupe kuéra. Ko árape Tupã omoĩta hína Sísarape nde pópe. Tupã, haʼete voi ohóta ne renonderã. Barac oguejy Tabor yvytýgui umi 10.000 kuimbaʼe reheve hapykuéri.  Ha oúvo chupe kuéra Barac, Tupã omondýi Sísarape ha sarambi oiko ikárro ha isoldádo kuéra apytépe. Sísara katu ojepoi ikárrogui ha yvy rupi oñani.  Barac katu omuña umi kárro ha soldádo kuérape Hasoret-Goím peve. Sísara soldádo kuérape ojukapaite hikuái kyse pukúpe. Ndohejái peteĩ oikovéva.   Sísara katu oñani yvy rupi oguahẽ meve Jael, Hobab quenítava rembireko oikohápe. Koʼã mokõi, Hobab ha Jabín oiko porãva oñondive.  Osẽ Jael ohuguãitĩvo ha heʼi chupe: —Eguahẽke che karai. Eju eike ápe ha ani rekyhyjétei. Oike Sísara upe kárpa guýpe ha upe kuña ojahoʼi chupe ahojápe.  Sísara heʼi chupe: —Che mboyʼu mína, che yuhéi eterei niko. Jael ombohasa chupe peteĩ kamby ryru,  ha hoyʼu rire ojahoʼi jey chupe.  Sísara heʼi chupe: —Eñemoĩ upe okẽme ha oimérõ oúva oporandu ndéve ndaipóripa avave ápe ere chupe nahaniriha.   Ha Sísara ikaneʼõ ha hopehýi etereígui opyta oke. Upe aja Jael, Hobab rembireko, oipyhy peteĩ yvyra akua hóga rehegua ha máso ipópe oñemboja hese kirirĩháme ha ombyasuru upe yvyra akua iñapytuʼũre ha ojakutu yvýre. Ha upépe opyta omano.  Barac oguahẽvo Sísara rekávo osẽ Jael chupe ohuguãitĩ ha heʼi: —Eju tahechauka ndéve upe kuimbaʼe rehekáva. Ha oike Jael rapykuéri ha ohecha yvýpe ojepysóva Sísara reʼõngue yvyra akua iñakãre.   Ha upéicha upe árape Tupã ombojecha vai Jabín, Canaán ruvicha guasúpe Israel ñemoñare kuéra rovái.  Ha Israel ñemoñare oñemohatã hatãve Jabín, Canaán ruvicha guasu ndive ohundi ete peve chupe hikuái. Upéva upe árape Débora ha Barac, Abinoam raʼy opurahéi oñondive kóicha:   Pemombaʼe guasu Tupãme, Israel ñemoñare ohejágui iñakã rague osãingo rei ha opavave oñekuã haguére.   Israel ñemoñare hembiapo vai Tupã renondépe, ha Tupã amoĩ chupe kuéra Madián po guýpe 7 áño.  Ha umi Madiangua ipo pohýi Israel ndive. Ha okyhyjégui hikuái, Israel ñemoñare oho oiko umi yvytýre ha itakua ijyvateveha rupi.  Israel ñemoñare oñemitỹ ramo, ou umi Madián ha Amalecgua ha kuarahy resẽ gotyo oikóva oñorãirõ haguã Israel ñemoñare ndive.  Ou jepi hikuái oñemohenda ijypýpe ha ohundi umi kokue Gázape oguahẽ meve. Ndohejái hikuái mbaʼeve ojeʼu vaerã Israélpe. Upéicha avei ndohejái ovecha, guéi térã vúrro kuéra.  Oúva jepi hikuái hymba ha ikárpa kuéra reheve ha tukúicha heta hikuái. Ikaméllo hetáva hikuái ikatuʼỹva ojepapa ha umíva omoperõ upe yvy.  Upéicha ou Israel ñemoñare imboriahu ha osapukái asy hikuái Tupãme.   Israel ñemoñare osapukái asýma ramo Tupãme, Madiangua ipo pohýigui hendive kuéra,  Tupã omondo Israélpe maranduhára heʼíva chupe kuéra kóicha: “Kóicha heʼi Tupã, Israel Jára: ‘Che ponohẽ vaekue Egíptogui ha tembiguái ramo peiko haguégui.  Pejejopy vaihágui Egíptope che ponohẽ vaekue ha opa umi pende pyʼapýva poguýgui avei. Umi pende jopy vai vaekuépe che amosẽ vaekue pene renonderã ha ameʼẽ peẽme ijyvy kuéra pene mbaʼerã.’  Haʼe vaekue peẽme: ‘Che haʼe Tupã Ñandejára. Ani pemombaʼe amorréo kuéra tupã peiko ramo jepe ijyvy kuérape.’ Peẽ katu ndapejapóiri che ñeʼẽ.”   Ófrape niko oĩ vaekue peteĩ inga máta Joás mbaʼéva ha ou Tupã remimbou  oguapy iguýpe. Joás niko Abiézer rogaguáva. Gedeón,  Joás raʼy katu ojykýi hína trígo upe kaguy ojejapohápe kañyháme umi Madián guágui.  Tupã remimbou ojechauka Gedeónpe ha heʼi chupe: —Tupã toĩ ne ndive. Nde niko kariaʼy pyʼa guasu mbarete hína.   Gedeón katu heʼi chupe: —Há, nde karai. Tupã oĩ rire ore ndive piko mbaʼére ojehu oréve koʼã mbaʼe. Mbaʼétepa oiko rakaʼe umi mbaʼe techapyrãvagui ore ru kuéra omombeʼúmiva oréve heʼi ramo: ‘Haʼe piko na ñane nohẽi vaekue Egíptogui’? Koʼágã katu Tupã ore reja tyreʼỹ ha ore moĩ Madiangua pópe.   Omaʼẽ hese Tupã ha heʼi chupe: —Ko mbarete rehechaukáva reheve renohẽta Israélpe upe ojejopy vaihágui Madiangua po guýgui. Che hína upe romondóva.   Ha heʼi chupe Gedeón: —Há, nde karai. Mbaʼéicha piko aipo che anohẽta Israélpe upe ojejopy vaihágui? Ore rogagua niko umi ore mboriahuvéva Manasesgua apytépe, ha che katu niko upe imitãvéva ógape.   Tupã heʼi chupe: —Añetehápe haʼe ndéve che aimetaha ne ndive ha sarambi rejapóta Madián guágui. Peteĩ kuimbaʼe rehe reñemoĩ ramo guáicha, upéicha rejapóta hese kuéra.   Heʼi chupe Gedeón: —Oime ramo nde pyʼa porã che ndive ajerure ndéve rehechauka haguã chéve ndeha upe reñeʼẽva chéve.  Epyta che raʼarõ ápe ha taha tagueru ndéve mbaʼe kuaveʼẽ. Tupã remimbou heʼi chupe: —Rohaʼarõta reju jey peve.   Oho Gedeón ojuka peteĩ kavara raʼy ha ojapo mbuja ovuʼỹva peteĩ kambuchi trígo kuʼígui. Omoĩ upe kavara roʼo peteĩ ajakaʼípe ha upe soʼo rykue oheja óllape ha ogueru omoĩ tupã remimbou renondépe upe inga máta guýpe.   Ha upépe Tupã remimbou heʼi chupe: —Emoĩ upe soʼo ha umi mbuja ko ita ári ha eñohẽ hiʼári upe soʼo rykue. Ha ojapo upéicha Gedeón.   Oipyso Tupã remimbou upe yvyra ipópe oguerekóva ha omboja ijapýra upe soʼo ha umi mbuja upe ita ári oĩvare. Upévo osẽ tata rendy upe itágui ha ombokusugue umi mbaʼe oĩva ita ári. Ha Tupã remimbou katu upépe oĩhágui ndojekuaavéi.   Gedeón ohecha kuaávo upe kuimbaʼe Tupã remimbou hague heʼi: —Ha! Tupã che Jára. Tupã remimbou rovaitére niko amaña.   Tupã katu heʼi chupe: —Ani rekyhyje térã nde pyʼa tarovátei, neremano moʼãi.   Ha Gedeón omopuʼã itágui upépe peteĩ altar  Tupãme ha omoĩ chupe herarã “Tupã niko pyʼa guapy”. Oĩ gueteri upe altar Ófrape, Abiezergua kuéra yvýpe.   Upe pyharépe Tupã heʼi Gedeónpe kóicha: —Eiporavo nde ru rymba kuéra mokõi tóro, peteĩ 7 áño oguerekóva. Upéi reitýta upe altar nde ru omopuʼã vaekue Baálpe. Emboʼíta avei upe Asera  raʼãnga oĩva upe ijypýpe.  Hendaguépe remopuʼãta peteĩ altar Tupãme guarã upe ita ijyvatevéva ári. Upépe rejukáta upe tóro ha upe Asera raʼãnga remboʼi vaekue reiporúta jepeʼa ramo.   Oiporavo Gedeón 10 kuimbaʼe hembiguái kuéra apytégui ha ojapo Tupã heʼi haguéicha chupe. Ha okyhyjégui túva térã ambue hapicha ohecha ramo guarã chupe pyhare ojapo.  Pyhareve oñepuʼãmbávo katu opavave ohecha upe Baal altar ojeitypa hague ha upe Asera raʼãnga oĩ vaekue ijyképe oñemboʼipa. Ohecha kuaa avei hikuái tóro peteĩ ojehapy hague upe altar oñemopuʼã ramóva ári.   Oporandu joa hikuái: —Máva rembiapokuépa kóva? Ha oñepyrũ oheka hikuái, ha oporandu ojeʼe peve chupe kuéra Gedeón, Joás raʼy, rembiapokue hague upéva. Upémarõ ou heʼi Joáspe hikuái:   —Enohẽ oréve ápe nde raʼy. Haʼe omano mante vaerã oitypa haguére Baal altar  ha omboʼipa haguére upe Asera raʼãnga oĩ vaekue upe ijypýpe.   Joás katu heʼi opa umi hóga jerére oñembyatývape: —Peẽ piko koʼágã pejere ha peñemoĩta Baal ndive? Peẽ piko umi peñehaʼãtava chupe pemoĩ porã? Añetehápe tupã ramo Baal peheja haʼe toñemoĩ Gedeón rehe. Haʼe niko upe ijaltar oitypa vaekue. Upe oñemoĩva Baal ndive katu, upéva tojejuka koʼẽ mboyve.   Upe guive Gedeón oñembohéra Jerubaal. Heʼi niko hikuái hese: “Baal toñemoĩ hese, haʼe niko upe ijaltar oity vaekue”.   Umi Madián ha Amalecgua ha opa umi oúva kuarahy resẽ guio oñembyatypa hikuái peteĩ hendápe. Upégui ohasa Jordán mboypýri ha oho oñemohenda ñúme hérava Jezreélpe.  Upérõ Tupã puʼaka omyenyhẽ Gedeónpe. Ombopu haʼe ituru ha mayma Abiezergua oñembyatypa hendive.  Omondo avei marandu Manasés yvy tuichakuére ha haʼe kuéra avei ou hendápe. Upéicha avei ojapo Aser, Zabulón ha Neftalí ñemoñare oikohápe ha umíva avei oupa Gedeón rendápe.   Gedeón heʼi Tupãme: —Oime ramo añete, ku nde ereháicha, chéve che porúta renohẽ haguã Israélpe ko ojejopy vaihágui ejapo kóicha:  “Pyhare aipysóta peteĩ ovecha pire upe trígo ojejykyihápe. Ágã ysapy ikoʼẽ ramo upe ovecha pire árinte ha upe yvy katu ikã, aikuaáta che porútaha chéve renohẽ haguã Israélpe ko ojejopy vaihágui, nde ere haguéicha”.   Ha upeichaite ojehu. Koʼẽ mboyve Gedeón opuʼã. Ohupi ha oipoka upe ovecha pire ha oñami chugui ysapy peteĩ váso renyhẽ.  Upéi katu heʼi Tupãme: —Na nde pochy moʼãipa che ndive ajerureve ramo ndéve peteĩ mbaʼe? Ahejase jey upe ovecha pire okápe. Ha koʼágã aipota upe ovecha pire ikoʼẽ ikã ha upe yvy ijerekuévo katu taheʼõ.   Ha upeichaite Tupã ojapo upe pyharépe. Ikoʼẽ upe ovecha pire ikã ha upe yvy ijerekuévo katu heʼõmbaite. Jerubaal, upéva hína Gedeón, opuʼã pyhareve ha opa umi hendive oĩva reheve oho oñembyaty ykua hérava Harod ypýpe. Madiangua oñembyaty yvate gotyo chugui kuéra, peteĩ ñúme Moré yvyty mátape.  Tupã heʼi Gedeónpe: —Heta itereíma niko umi oúva ne ndive. Ágã amoĩ ramo umi Madiangua pende pópe, ojeʼéne upe rupi Israel ijeheguínte ipuʼaka hague hese kuéra ha hesaráine che hegui.  Tereho ere chupe kuéra kóicha: “Oĩ ramo pende apytépe okyhyjéva, toho jeýnte hógape”.  22.000 ojevy ha 10.000 opyta.   Tupã heʼi jey Gedeónpe: —Heta gueteri hikuái. Eraha ýpe ha upépe che aiporavóta ha ahechaukáta ndéve mávapa upe ohótava ne ndive ha mávapa ndoho moʼãi.   Gedeón ogueraha igénte kuéra ýpe, ha heʼi chupe Tupã: —Opa umi ipópe y ohupíva ha jaguáicha oheréiva hoyʼukuévo, umíva remboykéta umi oñesũvagui hoyʼu haguãgui.   Oĩ 300 umi ipópe y oheréiva, hembyre katu oñesũ hoyʼu haguã.  Ha Tupã heʼi Gedeónpe: —Koʼã 300 kuimbaʼe reheve che ponohẽta pejejopy vaihágui ha amoĩta umi Madián guápe nde pópe. Umi Israel ñemoñare hembýva, oho kuaa jeýntema hógape.   Gedeón omondo umi Israel ñemoñare hembýva hógape kuéra. Umi kambuchi ha turu kuéra katu opytapa umi 300 kuimbaʼépe. Umi Madiangua oĩ peteĩ ñúme, yvy gotyo chugui kuéra.   Upe pyhare Tupã heʼi Gedeónpe: —Epuʼã ha tereho ejeity umi Madiangua kuéra ári, oĩma hoʼa haguãicha nde pópe.  Oime ramo katu rekyhyje reho haguã chupe kuéra, eraha ne ndive Purá, upe ne remimongakuaa pyre,  ha ejapysaka mbaʼépa heʼi hikuái. Rehendu rire umi mbaʼe heʼíva hikuái, reikuaáta reimeha rejeity haguãicha hiʼári kuéra. Oho Gedeón Purá ndive ha oñemboja hikuái upe guárdia ojapohápe hikuái.  Umi Madián ha Amalecgua, ha opa umi oúva kuarahy resẽ guio katu tukúicha iñasãi upe ñúre, ha ikaméllo kuéra heta ku yvykuʼi y rembeʼýpe hetaháicha.  Gedeón oñembojávo hese kuéra, ohendu peteĩva omombeʼu ramo hapichápe, iképe ohecha vaekue. Ohendu heʼi ramo: —Ahecha che képe peteĩ mbuja apuʼa ojapajeréiva oúvo ko ñaimeha gotyo ha ojejapi peteĩ kárpare ha oity yvýpe.   Heʼi chupe iñirũ: —Upe rehecháva niko Gedeón, Joás upe Israel ñemoñare raʼy, kyse puku hína. Tupã oitýta opa Madián guápe Israel ñemoñare pópe.   Ohendúvo Gedeón upe kuimbaʼe iképe ohecha vaekue ha mbaʼépa heʼise, oñesũ ha oñemboʼe Tupãme. Upéi opuʼã ha oho Israel ñemoñare oĩháme ha heʼi chupe kuéra: —Pepuʼã jaha. Tupã omoĩma Madiangua ñande pópe.   Ombojaʼo umi 300 kuimbaʼe mbohapy atýpe. Maymávape omeʼẽ peteĩ turu ha peteĩ kambuchi tataʼy hendypyre reheve hyepýpe.  Heʼi chupe kuéra: —Ágã añemboja vove hese kuéra amo hapykue guio pemaʼẽ che rehe ha pejapo che ajapóva.  Ágã ore rombopu vove ore turu, pembopu avei peẽ ha pesapukái: “Tupã ha Gedeón rehe”.   Gedeón 100 kuimbaʼe reheve oho ou haguãicha umi Madián guápe ikupe guio. Oñemboja hese kuéra pyhare pyte iguárdia relévo jave, ombopu ituru ha ojoka ikambuchi kuéra.  Opavave ombopu joja ituru ha ojoka ikambuchi. Peteĩ ipópe ojoko tataʼy ha ambuépe katu ituru ha osapukaipa joa hikuái: “Tupã ha Gedeón rehe”.   Opyta oñemboʼy hikuái upe oĩháme Madiangua jerére. Umíva katu oñemoĩ osapukái ha vaípe ojapi ágotyo ha pégotyo.  Umi 300 Israel ñemoñare katu ombopúnte ituru kuéra, ha upéva aja, Tupã omoñorãirõ umi Madiangua oñondive. Osẽ oñani hikuái táva Bet-Sitá peve oĩva hína Sererá rapére, ha táva Abel-Meholá rembeʼy peve oĩva Tabat ypy rupi.   Upéi oñehenoika Neftalí, Aser ha Manasés ñemoñarépe oho haguã Madiangua kuéra rapykuéri.  Gedeón omondo marandu Efraín ñemoñarépe osẽ haguã avei hikuái oñorãirõ Madiangua ndive. Heʼika chupe kuéra oñemoĩ haguã Jordán ysyry pukukue, táva Bet-Bará peve, ani haguã Madiangua ohasa mboypýri. Ha upéicha ojapo hikuái.  Hoʼa ipópe kuéra Madiangua ruvicha mokõi, Oreb ha Zeeb. Oreb ojejuka haguépe upéi héra Ita Oreb. Zeeb katu ojejuka kaguy ojejapohápe ha hérape ojekuaáva. Gedeón opyta Jordán ysyry mboypýri ha omuña rire umi Madián guápe ogueraha hikuái chupe Oreb ha Zeeb akãngue. Efraín ñemoñare heʼi Gedeónpe: —Mbaʼe piko ko rejapóva ore rehe? Resẽ reñorãirõ haguã Madián ndive ha ore reja rei. Ha iñeʼẽ pohýi chupe hikuái.   Heʼi Gedeón chupe kuéra: —Mbaʼe piko upe che ajapóva umi peẽ pejapóva rovái? Tuichaiteve mbaʼe niko peẽ pejapo ore hegui.  Tupã omoĩ pende pópe Oreb ha Zeeb, Madián ruvicha kuéra. Mbaʼe che ajapóva ikatu ambojoja peẽ pejapóvare? Gedeón heʼipávo koʼã mbaʼe opa pochy.   Oguahẽ Jordánpe Gedeón umi 300 kuimbaʼe ndive, ha kaneʼõnguére ohasa hikuái upe ysyry, Madiangua kuéra rapykuéri.   Heʼi umi Sucótpe oikóvape: —Pemongaru mína koʼã soldádo che ndive oúvape. Ikaneʼõ niko hikuái. Che aha hína Zébah ha Salmuná, Madián ruvicha kuéra rapykuéri.   Karai kuéra Sucotgua katu heʼi Gedeónpe: —Erekóma ngaʼu piko Zébah ha Salmuná nde pópe ore romongaru haguã nde soldádo kuérape?   Upémarõ Gedeón heʼi chupe kuéra: —Ágã Tupã omoĩ vove che pópe Zébah ha Salmunápe, Cheté ajúta pombyepoti pende roʼo okúi peve pende hegui.   Upégui oho Penuélpe ha ojehu chupe upépe Sucótpe ojehu haguéicha.  Ha heʼi Penuel guápe: —Ágã ajúvo ñorãirõhágui aitýta ko pende róga yvate peẽ pekañyha.   Zébah ha Salmuná katu oĩ Carcórpe 15.000 rupi isoldádo kuéra ndive. Umíva umi oikovéva gueteri umi kuarahy resẽ guio ou vaekuégui. Amo 120.000 soldádo rupíma omano.  Oukuévo, Gedeón ohasa umi kárpa guýpe oikóva oikoha rupi, oĩva kuarahy resẽ gotyo Noba ha Jogbehágui, ha ojeity hiʼári kuéra, haʼe kuéra nohaʼarõ véiguima mbaʼeve.  Zébah ha Salmuná katu oñani ha Gedeón oho hapykuéri kuéra. Ohupyty chupe kuéra ha omondyipa soldádo kuéra.  Gedeón, Joás raʼy, ou ñorãirõgui kuarahy osẽ mboyve  ha ojoko peteĩ mitã rusu Sucot guápe ha oporandu chupe umi karai kuéra Sucotgua réra kuérare. Ha upe mitã rusu omeʼẽ chupe 77 téra kuatiáre.  Ha oñemboja hendápe kuéra Gedeón ha heʼi: —Péina Zébah ha Salmuná, pene ñeʼẽ reity vaekue chéve hese kuéra peje ramo chéve “Erekóma piko nde pópe Zébah ha Salmunápe ore romongaru haguã nde soldádo kaneʼõnguépe”.  Upérõ ombyepoti umi karai kuéra Sucot guápe ñuatĩ ha jai rakãme yvy ojeikoʼỹha rupi opuʼãvape.  Oity avei óga yvate Peniélpe opuʼãva ha ojukapa umi upépe oikóvape.  Upéi Gedeón oporandu Zébah ha Salmunápe: —Mbaʼeichaguápa rakaʼe umi kuimbaʼe peẽ pejuka vaekue Tabórpe? Heʼi chupe hikuái: —Ndejoguaha vaekue umíva. Mburuvicháicha oñemonde vaekue hikuái.   Gedeón heʼi chupe kuéra: —Che ryvy vaekue niko umíva. Tupã rehe haʼe peẽme, mbaʼeve ndapejapói rire hese kuéra che ndapojukái vaerã moʼã koʼágã.   Ha upépe heʼi Jéter taʼýra ypykuépe: —Apete ejuka koʼãvape. Taʼýra katu okyhyjégui nonohẽi ikyse. Imitã gueteri niko haʼe.  Upémarõ Zébah ha Salmuná heʼi Gedeónpe: —Eju nde ore juka. Ñane rembiapokue rehe niko ojekuaa kuimbaʼépa ñande añetehápe. Gedeón ojuka Zébah ha Salmunápe ha ogueraha imbaʼerã umi mbaʼe jegua ikaméllo kuéra ajúri osãingóva.   Israel ñemoñare upérõ heʼi Gedeónpe: —Epytána nde ore ruvicha ramo, ha nde rire nde raʼy ha upéi nde raʼy raʼyre jey. Umi Madiangua ore jopy vaihágui niko nde eju ore peʼa.   Gedeón katu heʼi chupe kuéra: —Che térã che raʼy ndoropyta moʼãi pende ruvicha ramo. Tupã pende ruvicha hína.   Upéi Gedeón heʼi chupe kuéra: —Peteĩ mbaʼénte ajerurese peẽme. Aipota opavave pemeʼẽ chéve peteĩ kuãirũ opa umi mbaʼe ñorãirõgui pende rupyty vaekuégui. Umi Israel ñemoñare ipuʼaka vaekuére niko Ismael ñemoñare ha opavavete umíva ikuãirũ óro.  Ha heʼi hikuái Gedeónpe: —Ndéve ramo romeʼẽta. Ha omyasãi Gedeón upe yvýpe ijahoja ha mayma Israel ñemoñare oity upépe peteĩ kuãirũ.  Ha ombyaty Gedeón amo 19 kílo óro rupi umi kuãirũgui. Umíva apytépe noĩri umi mbaʼe jegua, namichãi, ao jegua pytã Madiangua ruvicha guasu térã umi mbaʼe jegua kaméllo kuéra ajúri osãingóva.  Opa koʼã mbaʼéreve Gedeón ojapo peteĩ efod  ha ogueraha omoĩ Ofrápe, upe táva haʼe ouhágui. Upéi Israel hetakuére omboyke Tupãme omombaʼévo upe efod, ha oiko chugui ñepysãngaha ramo Gedeón ha hogagua kuérape.   Upéicha Madián guápe ohundi Israel ñemoñare kuéra ha nopuʼãvéi hikuái. Gedeón oikove aja 40 áño pukukue upe tetã pýre oĩ pyʼa guapy.  Jerubaal, upéva hína Gedeón Joás raʼy, oho opyta oiko hógape.  Heta hembirekógui 70 itaʼýra vaekue.  Ikuña peteĩ katu oiko Siquémpe. Upéva imemby chugui mitã kuimbaʼe ha ombohéra Abimélec.  Gedeón omano itujávoma ha oñeñotỹ itúva Joás oñeñotỹ haguépe Ofrápe. Upéva upe táva niko Abiézer ñemoñare mbaʼéva.   Gedeón omano rire Israel ñemoñare omboyke Tupãme ha oñemotupã hikuái Baal-Berit rehe ha upéva omombaʼe.  Hesarái hikuái Tupã ijáragui ha haʼe oguenohẽ hague chupe kuéra umi hese kuéra ijaʼeʼỹva poguýgui ha oikóva umi ijere rupi.  Hesarái avei hikuái Jerubaal rogaguágui, upéva hína Gedeón, ha opa umi mbaʼeta haʼe ojapo vaekue hese kuéra. Jerubaal raʼy, Abimélec oho Siquémpe ha heʼi isy ha sy tyvýra kuéra ha opa isy génte kuérape kóicha:   —Aipota peporandu opa Siquem guápe kóicha: ‘Mbaʼépa iporãve vaicha peẽme? Iporãpa pereko pende ári pende ruvicha ramo umi 70 Jerubaal raʼy kuéra, térãpa peteĩ kuimbaʼénte? Pene manduʼáke che haʼeha hína pene génte ha pende ruguy arekoha.’   Oporandu hikuái Siquem rupi umi mbaʼe Abimélec heʼi vaekue chupe kuéra. Ha ojerepaite hikuái Abimélec rapykuéri. “Ñandéva niko upéva” heʼi hikuái.  Omeʼẽ hikuái Abimélecpe 70 pláta pehẽngue Baal-Berit tupaógui. Upéva upe pláta oiporu ombyaty haguã ijehe kuimbaʼe reko rei atýra oikóva hapykuéri.  Umíva reheve oho Ofrápe, túva rógape ha upépe, peteĩ hendápe ojukapaite hikuái umi 70 Jerubaal raʼy kuérape. Taʼýra imitãvéva Jotam katu okañy rupi, oikove.  Upéi oñembyatypa Siquem ha Bet-Milogua oñondive. Siquémpe oĩ peteĩ yvyra máta guasu ha ijypýpe peteĩ itapuku oñemoñemboʼy vaekue tupã nguérape upépe oñekuaveʼẽ haguã. Upépe oho omoingo haguã Abimélecpe huvicharã hikuái.  Jotam ohendúvo koʼã mbaʼe oho ojupi yvyty Guerizim ruʼãme ha hatã osapukái ha heʼi: —Peche rendúke peẽ Siquemgua, ha Tupã ta pene rendu avei peẽme:   Oñembyaty vaekue ndaje rakaʼe yvyra máta kuéra oiporavóvo ijapytégui kuérape peteĩme huvicharã. Heʼi ndaje olívo mátape hikuái: Eikóna nde ore ruvicha ramo. Olívo ndaje katu heʼi chupe kuéra:   Nahániri. Aikórõ pende ruvicha ramo niko umi che águi ndoiko moʼãvéi upe aséite ojeporúva oñemombaʼe haguã Tupã ha yvypóra kuérape.   Heʼi ndaje Upémarõ hikuái ígo mátape: Eikóna nde ore ruvicha ramo.   Heʼi katu ígo chupe kuéra: Nahániri. Che aikórõ pende ruvicha ramo ndaikatu moʼã véima ameʼẽ umi che a heʼẽ ha hetéva.   Heʼi Upémarõ hikuái parrálpe: Eikóna nde ore ruvicha ramo.   Heʼi parral chupe kuéra: Nahániri. Aikórõ pende ruvicha ramo ahejáta upe che rykue reʼẽte ombopyʼa rorýva Tupã ha yvypórape.   Heʼi Upémarõ yvyra máta kuéra juasyʼýpe: Néipy eiko nde ore ruvicha ramo.   Juasyʼy heʼi chupe kuéra: Che pota ramo añetehápe pende ruvicharã peju peñemoʼã che guýpe. Ndapejuséi ramo katu, osẽta tata che hegui ohapýtava yvyra máta kuéra oĩva Líbano yvytýre.   Koʼágã che aporandu peẽme. Pejapo porãpa peína pemoĩvo Abimélecpe pende ruvicha ramo? Iporãpa upe pejapóva Jerubaal ha hogagua rehe? Upéichapa pemyengovia chupe opa umi mbaʼe haʼe ojapo vaekue pende rehe?  Jotam okañy ha oho Beérpe. Upépe opyta oiko okyhyjégui tykeʼýra Abimélecgui.   Abimélec oiko rire Israel ruvicha ramo 3 áño rupi,  Tupã ombou Abimélec ha Siquemgua apytépe pyʼaro. Siquemgua opuʼãmba Abimélec rehe,  ikatu haguãicha upe Jerubaal raʼy kuéra ruguy oñohẽ vaekue ohupyty chupe. Upéicha oñemyengovia haguã chupe hembiapo vaíre, ha umi Siquemgua oipytyvõ haguére Abimélecpe.   Siquemgua omoĩ umi yvyty rehe omangea ha omondapáva opa tapére oikóvape. Ha koʼã mbaʼe oñemombeʼu Abimélecpe.   Peteĩ jey Ebed raʼy, Gáal ohasa Siquem rupi tyvýra kuéra ndive. Ha umi upepegua ojerepa Gáal rapykuéri, ojeroviágui hese.  Osẽmba hikuái ombyatývo parralʼa. Ogueru ojoso ha ojapo hikuái kaguy. Tuicha jekaru ha jekaʼu ojapo hikuái itupao kuérape, ha oñepyrũ oñeʼẽ vai Abimélec rehe.  Heʼi Gáal: —Máva piko aipo Abimélec? Ndahaʼéi ngaʼu piko Jerubaal raʼy? Ha upe hapykuéri oikóva piko ndahaʼéi hembiguái Zebul? Ñande Siquemgua piko máva mbaʼe jaiko haguã hembiguái ramo? Iporãve niko jaiko ramo Siquem mopuʼãhare Hamor po guýpe ha anítei Abimélec po guýpe.  Che po guýpe ngaʼu peime raʼe. Pyaʼe amosẽ vaerã Abimélecpe águi. Haʼéne chupe: ‘Tereho embyaty nde soldádo kuéra ha eju ñañorãirõ.’   Zebul niko mburuvicha Siquémpe. Ohendúvo umi mbaʼe Gáal heʼíva ipochy,  ha kañyháme omondo marandu Abimélecpe oĩva hína Arumápe heʼi kóicha: “Ápe Gáal ha tyvýra kuéra omboliga Siquem guápe opuʼãmba haguã nde rehe.  Epuʼã ágã pyhare ha eju nde soldádo kuérare ha pekañy ñúme pemangea.  Ágã pyhareve kuarahy osẽ vove eju chupe kuéra. Gáal osẽta ndéve ha rejapóta hese rejaposéva.”   Abimélec osẽ pyhare ha ou omoĩ igénte kuéra irundy hendápe Siquem jerére.  Pyharevete Gáal osẽ táva rokẽme omaña haguã oka gotyo. Abimélec ha opa umi hendive ou vaekue opuʼãmba umi okañyhágui.  Upéva ohechávo Gáal heʼi Zebúlpe: —Rehechápa umi oguejýva oúvo amo yvytýre? Zebul katu heʼi chupe: —Kuarahyʼãnte niko upe rehecháva ha haʼete vaicha ndéve génte.   Gáal katu heʼi: —Nahániri. Oĩ oúva amo Yvy Puruʼã ojeʼeha rupi. Ha amo yvyra máta guasuguy rupi, tupã nguérape oñekuaveʼẽháme, upe rupi avei ahecha oúva.   Upémarõ Zebul heʼi chupe: Nandéipa upe ere vaekue: ‘Máva piko Abimélec jaiko haguã hembiguái ramo’? Nandéipa upe reapoʼi vaekue chupe kuéra? Esẽna koʼágã eñorãirõ hendive kuéra.   Ha osẽ Gáal Siquemgua ndive oñorãirõvo Abimélec ndive.  Abimélec katu omuña Gaálpe ha heta ojejuka jepe ijapytépe kuéra oguahẽ mboyve táva rokẽme.  Abimélec opyta Arumápe ha Zebul omosẽ Gáal ha tyvýra kuérape Siquémgui.   Koʼẽ rire katu Siquemgua osẽ joa ñúme. Abimélec oikuaávo upéva,  ombyaty igénte kuéra mbohapy hendápe ha okañy hikuái ñúme. Umi okañy Siquemgua ñúme oĩ aja Abimélec ojeity hiʼári kuéra.  Upe rire Abimélec ha umi hendive oĩva ojapi oho táva rokẽ gotyo. Umi mokõi aty katu opyta ojuka umi ñúre ojejuhúvape.  Upe ára pukukue oñorãirõ hikuái Siquemgua ndive ha amo ipahápe hoʼávo ipo guýpe, ojuka opa upe ojejuhúvape. Oitypa upe táva ha hendaguépe juky omosarambi.   Migdal-Siquemgua ohendúvo upe Abimélec ojapóva oho okañy hikuái El-Berit tupaópe.  Ojeʼe Abimélecpe peteĩ hendápe oĩmbaha hikuái.  Upémarõ hácha ipópe oho yvyty Salmónpe opa igénte kuéra reheve. Oikytĩ peteĩ yvyra rakã, ohupi ijatiʼýre ha heʼi umi hendive oĩvape: ‘Ko che ajapoháicha, pyaʼe peẽ pejapo’.  Opavave oikytĩ peteĩ yvyra rakã ha oho heseve Abimélec rapykuéri. Ombyaty rire hikuái umi yvyra rakã upe tupaóre, omboja hese tata ha upéicha ojukapaite hikuái umi Migdal-Siquem guápe, amo 1.000 rupi kuimbaʼe ha kuña.   Abimélec upéi oho omongora ha ohundi táva hérava Tebés.  Upe táva mbytépe oĩ peteĩ óga yvate. Karai ha kuña kuéra Tebesgua oho oikepa upépe. Omboty hyepy guio upe okẽ ha ojupi hikuái upe ijyvatevehápe.  Oho chupe kuéra Abimélec ha oñemboja upe okẽre omboja haguã hese tata.  Upévo peteĩ kuña oity hiʼári peteĩ anguʼa ita guigua. Hoʼa Abimélec akã rehe ha oñakã joka chupe.  Abimélec pyaʼe ohenói hembiguáipe ha heʼi chupe: —Enohẽ nde kyse ha che juka, ani ágã ojeʼetei che rehe ‘Kuña ojuka chupe’. Oikutu chupe Upémarõ hembiguái ha ojuka.  Israel ñemoñare ohechávo Abimélec omanomaha, maymáva ohopa hógape.   Upéicha Tupã omyengovia vaekue Abimélecpe upe mbaʼe haʼe ojapo vaekue túva rehe ojukávo umi 70 tyvýra ha tykeʼýra kuéra.  Tupã avei omyengovia umi Siquem guápe umi mbaʼe vai haʼe kuéra ojapo vaekue. Ha upéicha ojehu umi mbaʼe Jerubaal raʼy, Jotam heʼi vaekue oikotaha. Ehendu Israel ko heʼikáva ndéve Ñandejára.  Ñandejára heʼi: “Ani pejapo ambue tetã nguéra ojapoháicha, térã peñemondýi umi mbaʼe yvágare pehechávagui, tetã nguéra ojapoháicha.   Výro rei pe haʼe kuéra ojapóva itupã nguéra omombaʼévo. Oity yvyra kaʼaguýpe, peteĩ taʼãnga apoha ojapo chugui taʼãnga,   upéi pláta ha órope ombojegua, ha omohenda hatã klávo ha martíllope ani haguã hoʼa.   Taʼãnga kuéra ojogua taʼãnga omondýi haguã guyra, merõtýpe oñemoĩva. Ndaikatúi oñeʼẽ, ha ojereraha mante vaerã ndoguatáigui. Ani pekyhyje chugui kuéra. Avave rehe ndojapói ivaíva térã iporãva.”   Ore Jára, ndaipóri ndeichagua. Ndé nde tuicha, ha tuicha nde pokatu.   Máva piko ndokyhyje moʼãi nde hegui, ko ndéva tetã nguéra ruvicha guasu? Nde hegui ojekyhyje vaerã. Opa iñarandúva ha mburuvicha guasu yvy arigua apytépe ndaipóri ndeichagua.   Haʼe kuéra niko itavýva memete, ha iñakãme mbaʼeve ndoguerekói. Peteĩ yvyra pehẽngue ndaikatúi mbaʼeve omboʼévo chupe kuéra!   Itupã guaʼu kuéra niko Tarsis peguare plátante ha óro ojegueru vaekue Ufazgui, taʼãnga jegua apoha ojapo vaekue, ao pytãũ ha ao pytãme oñemondéva, mbaʼe porã apoha haʼevéva rembiapokue.   Ñandejára hína pe Tupã añetegua, Tupã oikovéva, mburuvicha guasu pavẽ. Haʼe ipochy ramo, yvy oryryipa, tetã nguéra ndogueropuʼakái.   (Peẽ, Israelgua, peje tetã nguérape: “Umi tupã ojapoʼỹ vaekue yvy ha yvága opa reíta yvy ári. Peteĩ haʼe kuérava jepe ndopyta moʼãi yvága guýpe”).   Ñandejára ipokatúpe ojapo vaekue yvy, iñarandu rupi omoĩ hatã ipyendápe, iñakã porã rupi oipyso pe yvága.   Iñeʼẽ sununúme omokororõ y yvága pegua, yvy apýragui omopuʼã arai, ombovera ára tiri ama paʼũme, ha oguenohẽ yvytu iñongatuhágui.   Yvypóra itavy ha ndoikuaái mbaʼeve. Tupã guaʼu raʼãnga ombotavy ijapohárape. Umíva hína taʼãnga ndoikovéiva.   Umíva výro rei ha toryja. Ñandejára ohundítava oporombojovakévo.   Ndapeichaguáiete hína Tupã Jacob Jára, opa mbaʼe apohare! Haʼe oiporavo vaekue Israel imbaʼerã. “Opa mbaʼe Jára ipuʼakapáva” hína héra.   --Nde, tetã reñemongoráva, ne mbaʼéva guive embyaty,   Ñandejára heʼígui: ‘Mombyry amombóta koʼã tetã guápe. Ajopy vaíta hendive kuéra, jahechápa péicha nda che juhúi.’   Hoʼa vaiete piko chéve! Ajekutu hague ndokueravéi ha che aimoʼã vaekue aropuʼakataha!   Che rekoha oñehundi, isã nguéra osopa. Che memby kuéra che reja. Ndoikove véima! Ndaipóri véima ou vaerã omopuʼã che rekoha ou vaerã oipyso ivakapi kuéra.   --Ovecha rerekua koʼapegua itavy, ndohekái Ñandejárape. Upévare oho vai chupe kuéra, ha ijovecha kuéra isarambipa.   Cháke! Oguahẽ marandu! Tetã yvate gotyo guágui ou sununu, ojapótava Judá táva kuéragui yvy ojeikoʼỹha, ha aguara saite keha.   Ha che Jára! Aikuaa yvypóra ndahaʼeiha hekove jára, ndoikuaaiha mbaʼépa oikóta chugui.   Teko joja porãme ore nupã ha ani pochýpe, ore rundíta niko upéicharõ.   Epoína nde pochy tetã nguérare, ndoikuaaséiva nde hegui mbaʼeve. Umi nohenóiriva nde réra, hoʼupa haguére Jacob retã. Ohundiete voi ha ojapo ko tetãgui tapere. Ñandejára heʼi Jeremíaspe:  “Israelgua tojapysaka porã ko ojeʼéva rehe ko ñeʼẽ meʼẽme. Ere Judá ha Jerusalén guápe,  Kóva hína ñeʼẽ meʼẽ ajapo vaekue pende ru kuéra ypykue ndive anohẽ ramo guare chupe kuéra Egíptogui. Upe tetã, chupe kuéra guarã, tatakua oñemboykuhápe fiérroicha vaekue. Haʼe vaekue chupe kuéra: Pene ñeʼẽ rendúke ha pejapo opa mbaʼe haʼéva peẽme. Upéicha ramo, peẽ che retãguáta, che katu pende Járata.   Pe che rendu ramo, ajapóta che ñeʼẽ ameʼẽ vaekue pende ru kuéra ypykuépe, ameʼẽ haguã peẽme peteĩ yvy, upe koʼágã perekóva, osyryhápe ýicha kamby ha eíra.” Che haʼe chupe: “Upéicha, che Jára.”   Upérõ Ñandejára heʼi chéve: “Emoherakuã ko haʼéva Judá táva kuéra ha Jerusalén rape rupi. Ere opavavépe: ‘Pehendu umi mbaʼe ojeʼéva ko ñeʼẽ meʼẽme ha pejapo.  Anohẽ ramo guare Egíptogui pende ru kuéra ypykuépe amomarandu porã vaekue chupe kuéra ohendu haguã che ñeʼẽ, ha upe guive koʼagãite peve akóinte pomomarandu gueteri aikóvo.  Peẽ katu ndapeikuaaséi mbaʼeve ha napehenduséi vaekue che ñeʼẽ, pejetuʼu uvei ivaívare peikóvo pene akãre. Ndapejaposéi umi mbaʼe haʼe vaekue peẽme, ha Upémarõ ambou peẽme umi ñenupã añeʼẽ hague che ñeʼẽ meʼẽme.’”  Ñandejára heʼive chéve: “Judá ha Jerusalengua opuʼã ñemi che rehe.  Ojapo jey opa mbaʼe vai ojapo vaekue itúva kuéra ypykue, ndojaposéi vaekue che ñeʼẽ, oho uvei tupã guaʼu rapykuéri ha omombaʼe guasu chupe kuéra. Israel ha Judagua opyrũ upe ñeʼẽ meʼẽ rehe ajapo vaekue itúva kuéra ypykue ndive.  Upévare amondóta peẽme ivaíva ha chugui ndaikatu moʼãi pekañy. Pesapukaive ramo jepe pejerurévo pytyvõ, napohendu moʼãi. Che, opa mbaʼe Jára, upéicha haʼe.  Upérõ Judá ha Jerusalengua ohóta ojerure pytyvõ tupã nguéra oikuaveʼẽ haguépe insiénso, haʼe kuéra katu ndaikatu moʼãi oipeʼa jejopy vaígui hoʼa vai vove chupe kuéra.  Judá oguereko heta tupã: peteĩ-teĩ táva oguereko itupã, ha Jerusalengua peteĩ-teĩ tapépe omopuʼã altar  oikuaveʼẽ haguã insiénso Baálpe.   Aipo ramo nde, Jeremías, ani reñemboʼe koʼã tetã guáre, ani rejerure asy chéve hese kuéra, nahendu moʼãigui chupe kuéra ojerure ramo chéve pytyvõ ivaívape ojechávo.  Yma che, opa mbaʼe Jára, ambohéra vaekue chupe olívo hakã heta ha yva porãgui henyhẽva. Koʼágã katu arasunu paʼũme ahapýta hogue rovyũ ha amopẽta hakã nguéra.   Che, opa mbaʼe Jára che puʼakapáva añotỹ vaekue, amondóta hese ivaíva, Israel ha Judá rembiapo vaikuére. Che mbopochy niko oikuaveʼẽvo insiénso Baálpe.”   Ñandejára oikuaauka chéve, che rehe ijaʼeʼỹva ojaposeha ivaíva che rehe. Haʼe che resapeʼa ahecha kuaa haguã.  Che aime pyʼa guapýpe, ovecha raʼýicha ojereraháva ojejuka haguã, aikuaaʼỹre ojaposeha ivaíva che rehe. Heʼi hikuái: “Jaity pe yvyra koʼágã hovyũva hína. Jahapoʼo oikovéva apytégui, oikoveʼỹ haguã manduʼa hese.”   Nde katu, che Jára nde puʼakapáva, mbojovakehára nde po jojáva, nde reikuaa yvypóra pyʼapy. Ehechauka chéve mbaʼéichapa reinupãta chupe kuéra, nde pópe niko amoĩ che rekove.   Ha kuimbaʼe Anatot guápe, che jukaséva ha heʼíva chéve anive haguã añeʼẽ Ñandejára rérape ndaipotái ramo che juka,  Ñandejára ipuʼakapáva heʼika: “Aikuaaukáta hína peẽme: Mitã rusu kuéra omanóta ñorãirõme, pende raʼy ha pende rajy kuéra katu omanóta ñembyahýigui.  Peteĩnte jepe haʼe kuérava ndopyta moʼãi, oútagui ára aikuaauka haguã peẽme, kuimbaʼe Anatotgua, ha arúta pende ári ivaíva.” Che Jára, añemoĩ ramo añoñeʼẽ joapi ne ndive, katuete upe nde eréva, upe añete. Opáichavo, oĩ heta mbaʼe aporanduséva ndéve. Mbaʼére piko opa mbaʼe osẽ porã umi heko añávape? Mbaʼére piko oiko pyʼa guapýpe umi oporoguasu apíva?   Nde reñotỹ chupe kuéra. Haʼe kuéra oñembohapo, okakuaa ha hiʼa. Ijurúpente hiʼaguĩ nde hegui, ipyʼápe katu mombyry.   Nde katu, che Jára, che kuaa. Nde che recha ha reikuaa mbaʼépa pe añandúva nde rehe. Erahána koʼã tekove ovecháicha ojejuka haguã. Emboykéna chupe kuéra upe jejuka ára peguarã!   Arakaʼe peve piko hatãta pe yvy ha hogue ravirupáta kapiʼi ñumegua? Mymba ha guyra kuéra omanomba, tetãgua rembiapo vaikuére, oimoʼãva nderehechaiha pe haʼe kuéra ojapóva.   “Ne kaneʼõite ramo reñanívo yvy rupigua ndive, piko mbaʼéicha rehaʼãta kavaju arigua ndive? Yvy nandi porãme reñeñandu porã, ha mbaʼe rejapóta Jordán javorái paʼũ rupi?   Péicha heʼi Ñandejára umi tetã heko añáva Israel jerére oikóvare, ohundi vaekue upe yvy haʼe omeʼẽ vaekue hetãgua Israélpe imbaʼerã: “Che ahapoʼóta chupe kuéra ijyvýgui ha anohẽta Judápe ijapytégui kuéra.  Ha ahapoʼo rire aiporiahurereko jeýta ha aru jeýta ijyvy ha hetã teépe.  Haʼe kuéra ko añete omboʼe vaekue che retã guápe omeʼẽ haguã iñeʼẽ Baal rehe, koʼágã katu ikatúta oñemohenda che retãgua apytépe ohayhúrõ Tupã haʼe kuéra ohayhúvape ha omeʼẽ ramo iñeʼẽ heʼívo: ‘Ñandejára rérape.’  Upe tetã nohendúiva che ñeʼẽ katu ahapoʼóta ha ahundíta. Che, opa mbaʼe Jára, upéicha haʼe.” Ñandejára heʼi chéve: “Tereho ejogua peteĩ kuʼajokuaha líno, ejekuʼakua pype ha ani remyakỹ.”  Ajogua upe kuʼajokuaha Ñandejára heʼi haguéicha chéve ha ajekuʼakua pype.  Upérõ oñeʼẽ jey chéve Ñandejára ha heʼi:  “Eraha pe kuʼajokuaha rejogua vaekue ha rerekóva nde jehe, tereho y Éufratespe ha upépe eñongatu peteĩ itakuápe.”  Aha y Éufratespe ha añongatu Ñandejára heʼi haguéicha chéve.   Aremi rire Ñandejára heʼi chéve: “Tereho y Éufratespe ha egueru pe kuʼajokuaha haʼe vaekue ndéve reñongatu haguã upépe.”  Aha y Éufratespe ha anohẽ yvygýgui pe kuʼajokuaha añongatu haguégui. Ajuhu itujupáma.   Upérõ Ñandejára oñeʼẽ jey chéve  ha heʼi: “Upeichaite ambyaíta Judá ha Jerusalén ojejapoitéva.  Nde katu eréta chupe kuéra: ‘Ñandejára heʼi: Amongaʼúta opa oikóva ko tetãme: mburuvicha guasúpe oguapýva David guapyhápe, paʼi,  maranduhára  ha opa Jerusalénpe oikóvape.  Upéi ajokáta ojuehe kambuchícha túva ha taʼýra peteĩcha. Ndaiporiahurereko moʼãi chupe kuéra. Ahundíta ambyasyʼỹre avavépe. Che, opa mbaʼe Jára, upéicha haʼe.”   Israelgua, Ñandejára oñeʼẽma! Ani pejererovu, pejapysaka porã hese.   Pembyaje Tupã pende Járape, haʼe omopytũmba mboyve ha peñepysãnga yvyty pytũ rupi. Haʼe ojapóta pytũ anambusu, ára sakã pehaʼarõvagui,   Ndapeikuaaséirõ mbaʼeve, che rasẽta ñemiháme pejejapógui. Che reságui osyrýta tesay, ojererahágui ipokuapy Ñandejára ovecha kuéra.   “Ere mburuvicha guasu ha isýpe: ‘Peguejy pende guapyhágui ha peguapy yvýpe, hoʼáma niko pene akãgui pene akã jeguaka.’   Négueb pegua táva kuéra oñemongoráma. Avave ndaikatúi ohasa. Opa Judagua ojereraháma tetã mombyrýpe, ojererahaitéma ouveʼỹ haguã.   Pejesaupi ha pemaʼẽ mbaʼéichapa ou yvate gotyo guio pende rehe ijaʼeʼỹva. Mamo piko oĩ umi ovecha amoĩ vaekue nde pópe, umi ovecha rejeroviaite hague?”   Che avei romboipaitéta ha rohejáta ñemotĩrã.   Ahecha mbaʼéichapa nde raku ha reporomyakã ratĩ, nde, kuña reko vai, otĩʼỹva avavégui. Ne rembiapokue oporombojeguarúva umi ijyvateha  ha ñu rupi. Cháke, Jerusalén! Arakaʼe pevépa nde reko kyʼáta!” Ndokyvéigui, Ñandejára heʼi Jeremíaspe:   “Judá ojaheʼo vyʼaʼỹgui, itáva kuéra ndovyʼavéi, maymáva ojepyso yvýre. Jerusalén osapukái rasy.   Ñandejára heʼi kóicha Israelguáre: “Koʼãva oikose iñakãrente voi. Upévare ndachaʼéi hese kuéra. Koʼágã che manduʼáta iñangaipáre ha aikuaaukáta chupe kuéra.”   Ñandejára heʼi: “Ani rejerure chéve mbaʼeve iporãva koʼã tetã guápe guarã.  Ndokarúi ramo jepe nahendu moʼãi iñemboʼe, oikuaveʼẽ ramo jepe mymba hapy  ha ogueru ramo jepe imbaʼe kuaveʼẽ,  ndarohory moʼãi. Ahundíta chupe kuéra kyse puku, ñembyahýi ha mbaʼasy asãi rupi.”   Che katu haʼe chupe: “Há, che Jára! Maranduhára  kuéra heʼi joa ndoiko moʼãiha ñorãirõ, ndaipóri moʼãiha ñembyahýi ha nde remeʼẽtaha pyʼa guapy puku koʼápe chupe kuéra.”   Ha Ñandejára heʼi chéve: “Heʼi ramo upéicha che rérape umi maranduhára, ijapu hína. Che namondói ha ndaʼéi chupe kuéra mbaʼeve. Hendive kuéra na ñeʼẽi voi. Marandu japu hína umíva, jechauka guaʼu haʼe kuéra iñakãme ombojýva.  Upévare che, opa mbaʼe Jára, kóicha haʼe: Umi maranduhára oñeʼẽséva che rérape che amondoʼỹre chupe kuéra, ñorãirõme ha ñembyahýigui omanóta.  Ha umi tetãgua haʼe kuéra oñeʼẽ haguépe, ñorãirõme ha ñembyahýigui omanóta avei hembireko, taʼýra ha tajýra kuéra reheve. Heʼõngue oñemombóta Jerusalén rape rupi ha ndaipóri moʼãi oñotỹva. Upéicha amyengoviáta chupe kuéra iñañanguére.  Ere chupe kuéra koʼã mbaʼe: ‘Che reságui tosyry che resay opiʼỹre ára ha pyhare, ko ivai etévare oúva che retã guáre, ijekutukue ipypuku etévare.   Ore Jára, Rejei etéma voi piko Judágui? Nde kueráima piko táva Sióngui? Mbaʼére piko ore kutu rokueraveʼỹ haguã? Rohaʼarõ vaekue ñakã rapuʼã, ha mbaʼeve iporãva noguahẽi. Rohaʼarõ vaekue tesãi ha ñemondýi mante opa rupi oĩ.   Rohecha kuaáma, ore Jára, ore reko añaha ha ore ru kuéra ypykue rembiapo vaikue. Rojapo ivaíva ne renondépe.   Nde réra rehehápe ani ore mboyke. Ani reapoʼi upe táva oĩháme nde guapyha omimbipáva! Ne manduʼána pe ñeʼẽ meʼẽ rejapo vaekue ore ndivére, Anína repyrũ hese!   Oĩ ngaʼu piko tupã guaʼu kuéra apytépe, peteĩ ikatúva omongy? Yvága piko ombou ama ijehegui? Nahániri, Tupã ore Jára! Nde hína upe remboúva, nde upe rejapóva opa mbaʼe. Upévare rojerovia nde rehe! Ñandejára heʼi chéve: “Ou ramo jepe Moisés  ha Samuel  koʼápe oñemoĩ che renondépe, che ndaiporiahurereko moʼãi koʼã tetã guápe. Ere chupe kuéra tosẽ che renondégui ha toho.  Ha oporandu ramo ndéve mamópa ohóta, ere chupe kuéra ko haʼekáva: ‘Ojeporavóva omano haguã mbaʼasy asãigui toho tomano mbaʼasy asãigui. Ojeporavóva omano haguã ñorãirõme toho tomano ñorãirõme. Ojeporavóva omano haguã ñembyahýigui toho tomano ñembyahýigui. Ojeporavóva oho haguã tetã mombyrýpe toho tetã mombyrýpe.’”   “Che, opa mbaʼe Jára, haʼe: Amondóta chupe kuéra irundy ñenupã: ojejukáta ñorãirõme, oguerotyryrýta chupe kuéra jagua, hoʼúta chupe kuéra yryvu ha tymba ñarõ okarúta hese kuéra.  Opa tetã yvy ári guápe amopirĩmbáta upe hese kuéra ajapótavare, upe ojapo vaekuére Jerusalénpe Judá ruvicha guasu Manasés  Ezequías raʼy.”   “Máva piko nde poriahurerekóta, Jerusalén? Máva piko ne mbyasýta? Máva piko ojepyʼapýta nde rehe?   Amosarambi chupe kuéra kapiʼi piru kuéicha, upe tetã megua táva kuéra rupi. Chupe kuéra aheja taʼýraʼỹre ha ahundi, ndopoiséigui ivaívagui.   Aheja ijapytépe kuéra hetave kuña imenaveʼỹva yvykuʼi raʼỹi yguasu rembeʼýpe guágui. Asaje pytetépe ambou porojukahára sy kuéra imemby mitã rusúva ári. Peteĩ sapyʼaitépe aity hiʼári kuéra pyʼa tarova ha ñemondýi guasu.   Sy kuéra imemby hetáva, hesakua guyry ha naipytuhẽvéi. Opyta itĩndy ha ñemotĩme. Ára sakãgui oiko chupe kuéra ára pytũ. Oĩ ramo oikovéva gueteri, ameʼẽta hese ijaʼeʼỹva pópe ojuka haguã. Che, opa mbaʼe Jára, ameʼẽ che ñeʼẽ.”   Áina, nde che sy! Che reru vaekue yvy ári añoñeʼẽ joapi ha ajejaʼo haguãnte voi! Avavépe ndaiporukái ha avavégui ndaiporúi vaekue mbaʼeve, ha opáichavo opavave oñeʼẽ reity chéve.   Pe haʼe kuéra heʼíva toiko, che Jára, Oime rire ramo ndajapói raʼe ne rembipota, térã na ñemboʼéi raʼe umi che rehe ijaʼeʼỹvare, hoʼa vai ramo guare chupe kuéra.   Mávapa ikatúta omopẽ fiérro térã vrónse yvate gotyogua?   Opa ne rembiapo vaikuére, Israel, ameʼẽta nde rehe ijaʼeʼỹvape opa ne mbaʼe repyeta, opa mbaʼe rerekóva ne retã pýre, ogueraha haguã reiete.   Romeʼẽta nde rehe ijaʼeʼỹva rembiguairã, peteĩ tetã reikuaaʼỹhápe, che pochy hendy haguére tatáicha ne mbokusuguétava.”   Che Jára, nde reikuaáva opa mbaʼe, ne manduʼána che rehe ha eju che pytyvõ! Emyengoviána umi che muñávape! Anína rehejátei ojapo che rehe ivaíva, ohechávo na nde pochy kuaaiha. Nde rehe niko aropuʼaka ñeʼẽ reity.   Nde reñeʼẽ ramo chéve, akarúva ne ñeʼẽre, umíva che mbovyʼa ha che mbopyʼa rorýva, che niko hína ne mbaʼe, Tupã che Jára nde puʼakapáva.   Ndajeheʼaséi vaekue umi ovyʼaháre mante oikóva ndive. Nde reñemombaʼe guive che rehe, aikóva cheño, nde che myenyhẽ haguére nde pochy kuégui.   Mbaʼére piko ndopavéi che mbaʼe mbyasy? Mbaʼére piko che jekutukue ndaikatuvéi okuera, oñepohanove ramo jepe? Reiko niko chéve guarã ku ysyry japúicha ndaiporihápe y.   Upérõ Ñandejára heʼi chéve: “Reju jey ramo che ndive, romoguahẽ jeýta, ha reiko jeýta che rembiguái ramo. Rejeheja ramo ñeʼẽ rei reígui ha ere ramo pe hekópe guávante, nde haʼéta upe che rérape oñeʼẽva. Haʼe kuéra hína umi ou vaerã ne ndive, ndahaʼéi nde reho vaerã hendive kuéra.   Che ajapóta nde hegui koʼã tetã guápe guarã, peteĩ korapy yvate vrónse ikatuʼỹva ojeity. Oñemoĩta nde rehe ha ndaipuʼaka moʼãi nde rehe, che aimétagui ne ndive roguenohẽ haguã jejopy vaígui. Che, opa mbaʼe Jára, ameʼẽ che ñeʼẽ.   Tekove ahẽ pógui roipeʼáta ha imbaretéva poguýgui roguenohẽta!” Ñandejára oñeʼẽ chéve ha heʼi:  “Ani remenda térã reñemoña ko tetãme.  Che, opa mbaʼe Jára, haʼétagui ndéve mbaʼépa ojehúta taʼýra kuérape ko tetãme onaséva ha itúva kuérape.  Omanóta mbaʼasy vaígui ha avave nahasẽ moʼãi hese kuéra ha noñotỹ moʼãi. Opytáta isarambi ñúre vaka repotícha. Ñorãirõ ha ñembyahýi ojukáta chupe kuéra, ha heʼõngue rehe okarúta yryvu ha tymba ñarõ.”   Ñandejára heʼi chéve avei: Ani reike óga ojejaheʼohápe omano vaekuére, ani ne rasẽ térã rehechauka hese mbaʼe mbyasy, koʼã tetã guágui niko aipeʼáma che pyʼa guapy, che mborayhu ha che pyʼa poriahurereko. Che, opa mbaʼe Jára, haʼe upéicha.  Tuicháva ha michĩva omanóta ko tetãme: avave noñotỹ moʼãi chupe kuéra, nahasẽ moʼãi ha ndohechauka moʼãi hese kuéra ñembyasy, ojekutúvo hetépe térã oñemyakã perõvo.  Che, Tupã Israel Jára che puʼakapáva haʼégui kóicha: ‘Che rupi opáta ko tetãme purahéi karu guasu ha vyʼa hapegua ha purahéi menda hapegua.  Koʼã mbaʼe ojehúta peẽ peikove aja, ha peẽ voi pehecháta.   Remomarandúvo tetã guápe ko haʼéva, oñeporandúta ndéve: Mbaʼére piko ojapouka Ñandejára ore rehe koʼã mbaʼe ivai etéva? Mbaʼe piko ore rojapo? Mbaʼeichagua angaipa piko ore rojapo Tupã ore Jára rehe?’  Heʼíta uvei: ‘Ñandejára rérape, oguenohẽ vaekue Israel guápe tetã yvate gotyo guágui ha opa umi tetã omosarambi hague rupi chupe kuéragui’.  Che rupi peju jeýta pene retãme, upe tetã ameʼẽ vaekue pende ru kuéra ypykuépe.   Amboúta heta pira renohẽhára --che, opa mbaʼe Jára, upéicha haʼe--, oguenohẽ haguã Israel guápe. Upéi amboúta heta tymba kaʼaguy jukaha oguenohẽ haguã chupe kuéra opa yvyty ha yvy yvatégui ha umi itakaua paʼũgui jepe.   Ahechágui opa hembiapokue. Mbaʼeve nokañýi che hegui, hembiapo vaikue ndaikatúi okañy che resa renondégui.  Amyengovia joʼa raẽta chupe kuéra hembiapo vaikue ha iñangaipáre, omomarã haguére che yvy itupã guaʼu ahẽ omanóva reheve, ha opa pe yvýpe che ameʼẽ vaekue chupe kuéra imbaʼerã ojapo umi mbaʼe che mbojeguarúva.”   Che Jára, che moʼã ha che mombaretéva, tenda che akañyha ajejopy vai jave. Ne rendápe oúta tetã nguéra ko yvy apýra guive ha heʼíta ndéve: “tupã guaʼu kangy ha pitua atýra mante oheja itúva kuéra ore ru kuéra ypy kuépe.   Ikatu ngaʼu piko yvypóra ojapo itupã nguerarã? Upéicha ramo niko umi tupã japu meméta hína!”   “Upévare, ahechaukáta mandi voi chupe kuéra che pokatu. Upéicha oikuaáta che réra haʼeha: opa mbaʼe Jára.” “Judá, ne angaipa ojehai, haiha fiérrope. Ojehai diamánte rakuápe nde pyʼapy pegua itápe, nde altar  ratĩ nguérape.   Ne memby kuéra imanduʼa altar kuérare ha umi yvyra poguasu rehe tupã nguérape oñemboykéva oĩva umi yvyra hakã hetáva ykére ha umi ijyvateha  rupi   ha umi yvyty ñumegua ári. Opa ne angaipáre ahejáta oñemonda ne mbaʼe repyeta ha ne mbaʼe jegua kuéra, ha tojereraha opa mbaʼe rerekóva ijyvateha rupi oĩva ne retã tuichakue.   Romosẽta upe yvýgui ameʼẽ vaekue ndéve ne mbaʼerã, ha romeʼẽta nde rehe ijaʼeʼỹvape hembiguairã, peteĩ yvy nde reikuaaʼỹháme, che pochy hendy haguére tatáicha ne mbokusuguétava.”   Ñandejára heʼi: “Tojeharu pe ojeíva che hegui ipyʼapýpe, ojeroviáva yvypóra kuérare ha hese kuéra ojekóva.   Haʼéta javoráicha yvy ojeikoʼỹháme, hese avave oñangarekoʼỹva. Ita paʼũme okakuaáva, ha jukyty avave oikoʼỹha rupi.   Ha ovyʼaiténepa upe kuimbaʼe che rehe ojeroviáva, ojekóva che rehe!   Haʼéta yvyráicha ysyry rembeʼýpe oñeñotỹva, hapo ysyry gotyo ojepyso, ha ndokyhyjéi ára hakúgui, hakã heta etereígui. Ndokyvéi are ramo ndojepyʼapýi, hiʼaʼỹre ndoikóiva arakaʼeve.   Ndaipóri avave ijapúva ha iñañáva yvypóraicha ipyʼa pýpe. Máva piko ikatúta oikuaa chupe?   Che, opa mbaʼe Jára, aipyguaráva pe máva pyʼapy ha aikuaa pe máva remiandu. Ameʼẽva peteĩ-teĩme hembiapokue ojerureháicha.”   Upe hekopeʼỹ oñemombaʼe hetáva ojogua ynambúpe omoñenóva tupiʼa imbaʼeʼỹva. Imbarete jave gueteri oheja vaerã imbaʼeta, ha ipahápe oiko chugui výro aju.   Ore tupao haʼe peteĩ guapyha omimbipáva oĩva yvate iñepyrũ guive.   Ore Jára, nde rehe Israel ojerovia. Opa umi nde rejáva oñemotĩta. Opa ojeíva nde hegui opa reíta téraicha yvy timbópe ojehaíva, nde reja haguére ndéve, haʼéva yvu piroʼysã porã.   Che monguerána che Jára, ha akueráta. Che peʼána jejopy vaígui, ha asẽta ivaívagui. Che niko ndéve ñoiténte romombaʼe guasu.   Oĩ heʼíva chéve: “Mbaʼe piko oiko Ñandejára ñeʼẽgui? Toiko katu koʼagãite voi!”   Che katu ndorojopýi vaekue rembou haguã chupe kuéra ivaíva, ha ndaipotái vaekue ou hese kuéra mbaʼe vai. Nde avei reikuaa upe haʼe vaekue, haʼe niko ne renondépe.   Ani kena reiko chéve guarã kyhyjeha ramo, nde niko che moʼã hoʼa vai jave chéve.   Toiko kena toryjárõ umi che rehe oñemoĩva uvei ha ani che. Haʼe kuéra uvei tokyhyje opytávo ha ani che. Embou hese kuéra kyhyje guasu, Ehundi jey-jey kena chupe kuéra.   Ñandejára heʼi chéve: “Tereho eñemboʼy Tavagua Rokẽme, oike ha osẽha rupi Judá ruvicha guasu kuéra ha upéi opa Jerusalén rokẽme.  Ere opavavépe: ‘Mburuvicha guasu kuéra ha opa peẽ Judá tavagua, opa peẽ Jerusalengua peikéva koʼã okẽ rupi, pehendu Ñandejára ñeʼẽ.  Ñandejára heʼi: Pytuʼuha árape, pene rakateʼỹ ramo pende rekovére, ani peraha mbaʼe pohýi térã pemoinge Jerusalén rokẽ rupi.   Ani avei penohẽ mbaʼeveichagua mbaʼe pohýi pende rógagui pytuʼuha árape térã pejapo mbaʼeveichagua tembiapo. Pemboyke chéve guarã pytuʼuha ára, haʼe haguéicha pende ru kuéra ypy kuépe.   Haʼe kuéra katu nohendúi ha ndojapysakái, ojejatuʼu uvei ivaívare ha ndoikuaaséi mbaʼeve.   Che, opa mbaʼe Jára, haʼe: Pejapóke ko haʼéva pende pyʼaite guive, ani peraha mbaʼeveichagua mbaʼe pohýi táva rokẽ rupi pytuʼuha árape, pemboyke chéve ko ára ha ani pejapo upérõ mbaʼeveichagua tembiapo.  Pejapo ramo péicha, oĩta opa ára mburuvicha guasu oguapýva David guapyhápe ha oikéva táva rokẽ nguéra rupi kárro jeguápe ha kavaju ári, omoirũvo chupe kuéra Judá ha Jerusalén ruvicha kuéra. Ha Jerusalénpe ojeikóta opa ára.  Ha ojejúta Judá táva kuéragui oĩva Jerusalén ypýpe, Benjamín guio, ñu guio, yvyty kuéra ha Négueb guio. Oguerúta hikuái tupaópe mymba kuéra oñemymba hapy  haguã, umi ambue mymba juka  peguarã, mbaʼe kuaveʼẽ ha insiénso, ha mbaʼe kuaveʼẽ joajurã.   Ha peẽ ndapejaposéi ramo ko haʼéva, pembyaje haguã pytuʼuha ára ha ani haguã upe árape pemoinge mbaʼe pohýi Jerusalén rokẽ nguéra rupi, upérõ ajatapýta pende táva rokẽre, peteĩ tata ombokusuguétava Jerusalén róga guasu kuéra ha avave ikatuʼỹtava ombogue.’” Ñandejára oñeʼẽ chéve ha heʼi:  “Tereho kambuchi apoha rógape ha upépe añeʼẽta ne ndive.”  Che, Jeremías, aha ha ajuhu kambuchi apohápe ombojeréva hína ñaiʼũ imbaʼe jerépe.  Pe kambuchi ojapóva hína osẽ vai ramo chupe, pe ñaiʼũme voi ojapo jey ambue, osẽ meve chupe haʼe oipotaháicha.   Upérõ Ñandejára heʼi chéve:  Che piko ndaikatúi ajapo pende rehe, Israelgua, pe kambuchi apoha ojapoháicha ñaiʼũ rehe? Peẽ hína che pópe ñaiʼũicha kambuchi apoha pópe.  Che, opa mbaʼe Jára, upéicha haʼe.  Sapyʼánte haʼe ahapoʼo, aity haguã yvýre ha ahundi haguã peteĩ tetã, térã tetã atýra oisãmbyhyhápe peteĩ mburuvicha guasu.  Pe tetã ojei ramo ivaívagui katu, namondói hese pe ivaíva amondo moʼã vaekue.  Sapyʼánte haʼe amopuʼã ha amyakã rapuʼã haguã peteĩ tetã térã tetã aty oisãmbyhyhápe peteĩ mburuvicha guasu.  Ko tetã ojapo ramo ivaíva ha nohenduséi che ñeʼẽ katu, ndajapói hese umi iporãva ajapo moʼã vaekue.   “Upéicha ramo, ere Judá ha Jerusalén guápe ko che, opa mbaʼe Jára, haʼekáva chupe kuéra: ‘Ambojy hína che akãme ivaíva pende rehe. Poinupãse hína. Pepoíke ivaívagui. Peje hejáke teko aña ha tembiapo vaígui.’  Haʼe kuéra heʼíta ndéve: ‘Ore rejápe! Rojapose upe ore mbovyʼáva ha roikose ore akãrente voi.’”   Upévare Ñandejára heʼi: “Peporandu tetã nguéra rupi, oĩpa ohendu vaekue mbaʼe koichagua. Israelgua ojapo ivai etereíva!   Oĩ heʼíva: “Jaheka mbaʼéichapa ñahundíta Jeremíaspe. Jarekóne katuete paʼi ñande reko mboʼe haguã, karai arandu omombeʼu vaerã ñandéve hemiandu ha maranduhára  ohenduka vaerã ñandéve Ñandejára ñeʼẽ. Jaraha mbojovakehára rendápe ojukauka haguã chupe. Aníke ñahendu mbaʼeve haʼe heʼíva.”   Che Jára, ejapysakána che rehe! Ehendúna upe heʼíva umi che rehe ijaʼeʼỹva!   Ivaívape piko oñemyengoviáva iporãva? Haʼe kuéra ojoʼóma che yvykuarã! Ne manduʼa kena rombohovái hague añeʼẽ haguã ndéve hese kuéra, ajerure haguã ndéve nde pochy poi haguã hendive kuéra.   Koʼágã katu ajerure ndéve tomano itaʼýra kuéra ñembyahýigui ha kyse puku rupi. Topyta menaʼỹre ha membyʼỹre hembireko kuéra! Mbaʼasy asãi tojuka ikuimbaʼe kuéra ha imitã rusu kuéra ñorãirõme tomano.   Emondo sapyʼa hese kuéra mondaha atýra. Toñehendu osapukái ramo kyhyjégui! Ojoʼo haguére yvykua che reity haguã, omoĩ haguére ñuhã che raperãme.   Nde katu che Jára reikuaa opa mbaʼe ojaposéva che juka haguã. Ani reheja rei iñañangue! Ani nde resarái hembiapo vaikuégui! Toʼa hikuái ne renondépe, nde pochy rendýpe einupã chupe kuéra! Ñandejára heʼi chéve: “Tereho ejogua kambuchi ñaiʼũ, ha ehenói mbovymi myakãhára  tetãgua apytégui ha avei myakãhára paʼi kuéra apytégui.  Upéi tereho Ben-Hinom Ñúme  Olería Rokẽ rovái ha ehenduka upépe pe haʼétava ndéve.  Ere péicha: ‘Judá ruvicha guasu kuéra ha Jerusalengua, pehendu ko heʼikáva Tupã Israel Jára ipuʼakapáva: Amboúta peteĩ mbaʼe nde vaipa jepéva kóva ko ñaimehápe, omyakã tavýtava umi ohendúvape.  Israelgua che reja haguére ha ojapo ko yvýgui yvy mombyrygua. Koʼápe oikuaveʼẽ insiénso tupã nguérape, haʼe kuéra térã itúva kuéra ypykue térã Judá ruvicha guasu kuéra oikuaaʼỹ vaekue, ha omyenyhẽ tapicha imarãʼỹva ruguy kuépe.  Koʼápe amboʼi saʼíta Judá ha Jerusalén rembipota. Che rupi, umi hese ijaʼeʼỹ etéva ohundíta ha ojukapáta chupe kuéra, ha heʼõngue kuéra ohejáta yryvu ha tymba ñarõ rembiʼurã.  Ko távagui ajapóta yvy ojeikoʼỹha, peteĩ mbaʼe oporomondýitava. Mayma upe rupi ohasáva ipirĩmba ha hague puʼãmbáta opytávo, ohechávo mbaʼeichaite pevépa oñehundiete.  Hese kuéra ijaʼeʼỹ etéva itáva omongoráta,  ha umi oñemongoráva ipyʼa tarováta ñembyahýigui ha hoʼúta itaʼýra ha tajýra tee ha okaru joáta ojuehe.’   Erepa rire koʼã mbaʼe, ejoka ne kambuchi umi ne moirũva renondépe,  Upéicha ko táva ha tavagua rehe ajapóta. Tófet joguaha ramo ko táva ahejáta. Che, opa mbaʼe Jára, upéicha haʼe.  Jerusalén róga kuéra, Judá ruvicha guasu róga kuéra ha umi óga pepo ojehapy haguépe insiénso mbyjaitápe ha oñeñohẽ haguépe kaguy kuaveʼẽmby tupã nguérape, ojererekóta ipotĩʼỹva ramo Tófet ikyʼaháicha avei.’”  Upe rire Jeremías ou jey Tofétgui Ñandejára omondo haguépe chupe oñeʼẽ haguã hérape, ha oñemboʼývo tupao róga guýpe, heʼi opavavépe:  “Tupã Israel Jára ipuʼakapáva heʼi: ‘Amboúta ko táva ha opa umi táva ijerére guápe umi mbaʼe vai haʼe vaekue, ojejatuʼu haguére ivaívare ohenduʼỹ haguã che ñeʼẽ.’” Jeremías, Hilquías raʼy ñeʼẽ ha rembiapokue. Haʼe vaekue paʼi kuéra rehegua oĩva Anatot  Benjamín guápe.  Ñandejára oñeʼẽ chupe áño 13hápe oñepyrũ hague oisãmbyhy Judápe Josías  Amón raʼy.  Oñeʼẽ avei chupe, Joaquim  Josías raʼy Judá ruvicha guasúrõ guare, Sedequías,  Josías raʼy avei, omboty peve 11 áño oñepyrũ hague oisãmbyhy Judá ruvicha guasúrõ; heʼise pe áño pegua mes 5ha peve, Jerusalengua ojereraha ramo guare tetã mombyrýpe.   Upérõ Ñandejára oñeʼẽ chéve ha heʼi:   “Rojapo mboyve nde sy ryépe, roikuaáma vaekue, ha resẽ mboyve chugui roiporavo vaekue che mbaʼerã. Romoĩ maranduhára  ramo tetã nguérape guarã.”   Che katu haʼe: “Anína, Tupã che Jára! Che niko mitã pyahu ha na ñeʼẽ kuaái.”   Ha Ñandejára heʼi chéve: Ani ere “chéko mitã pyahu”. Mamo rojokuaihápe rehóta ha eréta che haʼéva ndéve.   Ani rekyhyje avavégui, che aiméta ne ndive romoʼã haguã. Che, opa mbaʼe Jára, ameʼẽ che ñeʼẽ.   Upérõ Ñandejára oipyso ipo, opoko che jurúre ha heʼi:   “Amoĩ che ñeʼẽ nde jurúpe, ha ameʼẽ ndéve che pokatu nde puʼaka haguã yvypóra ha tetã nguérare, rehapoʼo ha reity haguã yvýre, rehundi ha remyanguʼi haguã, remopuʼã jey ha reñotỹ haguã.”   Upérõ Ñandejára oñeʼẽ chéve ha heʼi: “Jeremías, mbaʼépa rehecha?” Haʼe chupe: “Ahecha peteĩ yvyra rakã”.   Heʼi chéve Ñandejára: “Rehecha porã. Upéva hína che. Ha ahaʼarõ aína ojehu haguã upe haʼe vaekue.”   Ñandejára oñeʼẽ jey chéve ha oporandu: “Mbaʼépa rehecha?” Haʼe chupe: “Ahecha japepo opupúva ha ojehekuavo potáva yvate guio yvývo gotyo.”   Ha Ñandejára heʼi chéve: “Yvate guio oñepyrũta ñehundi guasu oútava opavave ko tetãme oikóva ári.   Che, opa mbaʼe Jára, haʼe peẽme ahenoitaha opa tetã nguéra yvatevogua. Oúta imburuvicha guasu kuéra ha omoĩta iguapyha Jerusalén rokẽtépe voi, ikorapy jerére ha opa táva Judá pegua renondépe.   Ambojovakéta chupe kuéra opa iñañanguére, che reja haguére, ohapy insiénso ha oñesũ haguére tupã nguéra mombyrygua haʼe kuéra voi ojapo vaekue renondépe.   Nde katu eñembopyʼa guasu. Tereho ha ere chupe kuéra opa mbaʼe haʼéva ndéve. Ani rekyhyje chugui kuéra, ỹrõ romboryrýita henondépe kuéra.   Ko árape che romoĩ táva mbarete, horkon fiérro ha korapy yvate ramo, rembohovái haguã opa Judá guápe: mburuvicha guasu, mburuvicha kuéra, paʼi kuéra ha opa tetã guápe.   Haʼe kuéra opuʼãta nde rehe ha ndaipuʼaka moʼãi nde rehe, che aimétagui ne ndive romoʼã haguã. Che, opa mbaʼe Jára, ameʼẽ che ñeʼẽ.” Pashur Imer raʼy, haʼéva paʼi ha mburuvicha tupao pegua, ohendúvo ko marandu Jeremías omeʼẽva,  oinupãuka chupe, oipokuauka ha omoingeka ipy yvyra kuápe oĩva Benjamín Rokẽ Yvate guápe, tupao ypýpe.  Ohasa rire peteĩ ára, opoika chugui ha Jeremías heʼi chupe: “Ñandejára oipeʼa nde hegui nde réra Pashur ha nembohéra Magor-Misabib.  Ñandejára heʼígui: ‘Ajapóta nde hegui kyhyje guasu ndéve ha opa ne irũ nguérape guarã. Nde resa renondetépe ne irũ nguéra ojejukáta kyse pukúpe. Ameʼẽta opa Judagua Babilonia ruvicha guasu pópe, ha haʼe ogueraháta chupe kuéra jepokuapy Babilóniape, térã ojukáta chupe kuéra.  Ameʼẽta avei pende rehe ijaʼeʼỹvape umi mbaʼe repyeta ko táva pegua, opa mbaʼe oguerekóva, opa mbaʼe jegua, ha Judá ruvicha guasu kuéra mbaʼe jeguaita, ogueraha haguã Babilóniape.  Nde katu, Pashur, rejereraháta Babilóniape opa nde rogagua ndive. Upépe remanóta ha upépe reñeñotỹta, ha ne ndive opa ne irũ nguéra, remomebeʼu haguépe ne marandu japu.’”   Che Jára, nde che mbotavy, ha che añembotavyka. Ne mbareteve vaekue ha nde puʼaka che rehe. Manterei ojepuka che rehe, opavave oñembohory che rehe.   Añeʼẽ ramo, añeʼẽ amomarandu haguã ñendyry ha ñerundínte voi. Manterei oñeñeʼẽ reity chéve ha oñeñembohory che rehe amyerakuãgui ne ñeʼẽ.   Haʼe ramo: “Na che manduʼa moʼãvéi Ñandejára rehe, na ñeʼẽ moʼãvéi hérape”, upérõ ne ñeʼẽ che pype oiko tata che mbokusuguéva ramo, oikéva che kãnguekua peve. Ajokose ha ndaikatúi.   Ikatu ahendu oñeñeʼẽ ngururu ramo. “Opa rupi ojekyhyjepa guasu!” Heʼi hikuái: “Jagueraha ñambojovake chupe!” Che irũ teéva jepe oipota añepysãnga vai. Heʼi hikuái: “Ikatu mbaʼéko ojavy. Upérõ ñande puʼakáta hese ha ñamyengoviáta chupe.”   Nde katu, che Jára, reime che ndive kuimbaʼe pyʼa guasúicha ñorãirõme. Hoʼáta umi che rehe oñemoĩva ha ndaipuʼaka moʼãi che rehe. Opa mbaʼe osẽ vaíta chupe kuéra ha itĩndýta opytávo, opa ára ojahoʼíta chupe kuéra ñemotĩ opaveʼỹva.   Che Jára nde puʼakapáva, nde reporohekoraʼãva teko jojápe, nde rehecháva yvypóra pyʼapy, ehechaukána chéve mbaʼéichapa reporonupã, nde pópe niko amoĩ che rekove.   Peropurahéi Ñandejárape, perohory chupe! Haʼe niko oipeʼa ojepyʼapývape iñañáva poguýgui.   Tojeharu pe ára aiko ypy hague! Ani ojererohory pe ára che sy che reru haguépe yvy ári!   Tojeharu upe oguerohory vaekue che rúpe, omombeʼúvo ou hague chupe mitã kuimbaʼe!   Tahaʼe upe kuimbaʼe umi távaicha Tupã ohundi vaekue opa árape guarã! Tohendu pyhareve sapukái rasy ha asaje pyte, cháke ñorãirõ!   Ha ngaʼu Tupã che momano raʼe che sy ryépe! Upéicha ramo oiko vaerã moʼã chugui che tyvykua ha che ndaikovéi vaerã moʼã arakaʼeve!   Maerã piko asẽ raʼe che sy ryégui, ahecha haguã ñembyasy ha vyʼaʼỹnte voi, ha apa haguã ko yvy ári ñemotĩme? Ha haʼe heʼi Sedequías remimbou kuérape: “Peje Sedequíaspe  Tupã Israel Jára heʼikaha: ‘Pene kuimbaʼe kuérape oñorãirõva táva rokápe Babilonia ruvicha guasu ha caldéo kuéra ndive, ambyatýta ko táva ryepýpe.  Che voi andyrýta pende rehe, opaite che pokatu reheve ha che pochy hendy mbarete etereíta pende rehe.   Ajukáta opaite ko tavagua oĩ haguéicha. Yvypóra ha mymba kuéra omanóta mbaʼasy asãi ivai etereívagui.  Upéi ameʼẽta Judá ruvicha guasu Ezequías Nabucodonosor ha ambueve hese ijaʼeʼỹ etéva pópe. Heseve ameʼẽta mburuvicha kuéra, kuimbaʼe oñorãirõva ha umi hembýva gueteri pe távape mbaʼasy asãi, ñorãirõ ha ñembyahýigui. Che amokyreʼỹta ojuka haguã oiporiahurereko ha ombyasyʼỹre avavéicha guápe.” Che, opa mbaʼe Jára, upéicha haʼe.   “Emombeʼu avei tetã guápe, che, opa mbaʼe Jára, haʼeha kóicha: ‘Aiporavouka peẽme jeikove térã ñemano rape.  Upe opytáva ko távape, omanóta ñorãirõme térã ñembyahýigui térã mbaʼasy asãigui. Pe osẽva katu oñemeʼẽ haguã caldéo kuéra ko távare ondyrýva pópe, nomano moʼãi. Ikatúta oikove.   Che niko añembopyʼa peteĩma arúvo ivaíva iporãva rangue ko táva ári. Ameʼẽta Babilonia ruvicha guasúpe ha haʼe ojatapýta hese.’”  Che, opa mbaʼe Jára, upéicha haʼe.   ‘Táva, ñu ári reiméva, ita guasúicha yvy joja mbytépe, che, opa mbaʼe Jára, péicha rombojovake: Peẽ peje: Máva piko ikatúta ondyry ñande rehe? Máva piko ikatúta oguahẽ ko roñemoʼãháme?   Che amyengoviáta peẽme ojerureháicha pene rembiapo vaikue. Ajatapy pende kaʼaguýre, ha pe tata ombokusuguéta opa pende jerekuévo. Che, opa mbaʼe Jára, upéicha haʼe.’” Ñandejára heʼi chéve: “Tereho mburuvicha guasu rógape ha ehenduka ko haʼekáva  Judá ruvicha guasu oguapýva hína David guapyhápe, hembiguái kuéra ha opa tavagua renondépe: ‘Pehendu ko heʼíva Ñandejára.  Pejapo koʼápe upe heko joja ha heko peguáva. Peipeʼa ojejopývape ijopyha poguýgui, ani peapoʼi mombyrygua, tyreʼỹ ha kuña imenaveʼỹvape térã pejopy hendive kuéra. Ani pejuka tapicha imarãʼỹvape.  Pejapo ramo añetehápe ko peẽme haʼekáva, akóinte oĩta David guapyhápe mburuvicha guasu, oikéva kárro jeguápe ha kavaju ári ko óga guasu rokẽ nguéra rupi omoirũvo chupe kuéra mburuvicha ha tavagua kuéra.  Ndapei kuaaséi ramo mbaʼeve ko haʼévagui katu, ko óga guasúgui oikóta tapere. Che, opa mbaʼe Jára, upéicha haʼe.’”   Ñandejára heʼígui Judá ruvicha guasu rógare: “Nde hína chéve guarã yvyty Galaad joguaha, yvyty Líbano ruʼãicha, ha ameʼẽ che ñeʼẽ ajapotaha nde hegui yvy ojeikoʼỹha, ndaiporihápe avave.   Amondóta nde rehe kuimbaʼe oñorãirõséva ha ohóta ne rundívo. Oikytĩta ne horkõ nguéra ojeguaitéva ha tatápe omombóta.   Opa tetã guio oúva nde ypy rupi ohasáta ha oñoporandu joáta ojupe: ‘Mbaʼére piko péicha ojapo Ñandejára ko táva tuichaite rehe?’  omanóta uvei upe tetã ojereraha haguépe ipokuapy, ha ndohecha moʼãvéima ko tetã.   “Cháke nde, reiporúvo teko aña ha teko jojaʼỹ remopuʼãva nde róga guasu ha nde róga yvate kuéra, reporomombaʼapo reíva rehepy meʼẽʼỹre tembiapokue rehe!   Nde katu rejepyʼapy ne mbaʼe mondakuérente voi, rejukauka imarãʼỹvape, rejopy ne retãgua ndive ha reiporu vaipa chupe.”   Ñandejára heʼi Joaquim,  Judá ruvicha guasu, Josías raʼýre: “Ndaipóri moʼãi avave hasẽva omano haguére, ndaipóri moʼãi ojaheʼo ha heʼíva: Áina che ryvy! Áina che reindy! Áina karai guasu! Áina che ruvicha guasu!’   Vúrro reʼõnguéicha hetekue oñeñotỹta: Jerusaléngui ojererotyryrýta ha okápe oñemombóta.”   Judá, ejupi yvyty Líbano ruʼãme ha esapukái! Eñeʼẽ hatã Basán pegua yvyty kuéra rupi! Yvy yvate Abarim guive esapukái, opa umi reñemboki hague niko oñemona yvýre!   Che añemoñeʼẽ vaekue ndéve reiko porã ramo guare, ha na che renduséi vaekue. Upéicha rejapo vaekue ne mitã rusu guive. Nerehenduséi vaekue che ñeʼẽ!   Yvytu oguerotyryry mburuvicha kuérape, ha opa reñembokiha ojereraháta ipokuapy tetã mombyrýpe. Reñemotĩ na ne tĩndýta repytávo opa ne ñañanguére.   Koʼágã repytuʼu hína nde raitýpe, umi kuriʼy paʼũme Líbanogui ojegueru vaekue. Ágãnte rehasa asýta oguahẽ vove ndéve kuña imembýtarõ guáicha mbaʼasy!”   Ñandejára heʼika Jeconías,  Judá ruvicha guasu Joaquim raʼýpe: “Che jehe voi ameʼẽ che ñeʼẽ: Nde haʼe rire ramo jepe kuãirũ haʼãngáva oĩva che kuã akatúre, roipeʼa vaerã moʼã upégui  romeʼẽ haguã nde rehe ijaʼeʼỹ etévape ha rekyhyjeteha. Romeʼẽta Babilonia ruvicha guasu Nabucodonosor ha caldéo kuérape.  Yvy, yvy, yvy: Ehendúke Ñandejára ñeʼẽ!   Ñandejára heʼi: “Pemoĩ héra kuatiáre kuimbaʼe itaʼyraʼỹvaicha opa mbaʼe osẽ vai vaekuépe. Avave iñemoñare apytépgui ndoguapy moʼãgui David guapyhápe oisãmbyhy jey haguã Judá retã.” Ñandejára heʼi: “Cháke, peẽ ovecha rerekua pehejáva che ovecha kuéra okañy ha isarambipa!”   Tupã Israel Jára heʼi ovecha rerekua kuérape che retãgua rehe oñangarekóvape: “Peẽ pemosarambi ha pemondýi che ovecha kuéra ha napeñangarekói vaekue hese kuéra. Che katu tesápe poguerekóta poinupã haguã pene rembiapo vaikuére. Che, opa mbaʼe Jára, upéicha haʼe.  Che voi arúta che ovecha kuéra rembyre opa tetãgui amosarambi hague rupi, Ambyatýta ha aru jeýta iñu nguérape imemby heta haguã.  Ñandejára heʼi: “Oúta ára ha che rupi David oguerekóta peteĩ iñemoñare tee, peteĩ oisãmbyhýtava hekopete, teko joja ha teko hekopegua oiporútava ko tetãme.   Haʼe oisãmbyhy aja, Judá ndokyhyje moʼãi mbaʼevégui ha Jerusalén oikóta pyʼa guapýpe. Oñembohérata kóicha: ‘Ñandejára ñane myakã rapuʼã.’”   Ñandejára heʼi: “Oúta ára nomeʼẽ moʼã veimaha hikuái iñeʼẽ heʼívo: ‘Ñandejára rérape, oguenohẽ vaekue Israelgua Egíptogui’,  omeʼẽta uvei iñeʼẽ heʼívo: ‘Ñandejára rérape oguenohẽ vaekue Israel ñemoñare kuérape tetã yvate gotyogui ha opa tetã nguéragui omosarambi hague rupi chupe kuéra.’  Ha oikóta hetã teépe.”   Maranduhára  kuérare heʼi: Che pyʼa tarovaite, che rete ososopa. Ajogua okaʼúvape, Ñandejára rehehápe ha iñeʼẽ marangatúre.   Pe tetã henyhẽ oporomyakã ratĩvagui, tekove oiko pyaʼévagui ivaíva rapykuéri, oiporúva ipokatu ojapo haguã heko jojaʼỹva. Upévare Ñandejára ombojeharu ko yvy. Yvy ipirupa ha kapiʼi yvy ojeikoʼỹha megua okaipa.   Ñandejára heʼi: “Maranduhára ha paʼi kuéra jepeve ndogueroviavéi mbaʼeve. Che tupao teépe ahecha chupe kuéra ojapo ramo ivaíva.   Upévare hape kuéra iñypytũ ha isỹita. Aporomokyreʼỹta oñemyaña ha hoʼa haguã, ágã aikuaauka ramo chupe kuéra. Arúta hiʼári kuéra ivaíva. Che, opa mbaʼe Jára, upéicha haʼe.   Ahecha vaekue maranduhára Samariagua ojapo ramo mbaʼe che mbopochýva: Omomarandu hikuái Baal rérape ha che retã Israel guápe ombojavy hape.   Ñandejára ipuʼakapáva heʼi: “Israelgua, aníke pehendu umi mbaʼe heʼíva maranduhára kuéra. Japu meme ko hína umíva, mbaʼe iñakãme haʼe kuéra ombojýva, che ndaʼéi vaekue chupe kuéra.   Umi che ñeʼẽ nohenduséivape haʼe kuéra heʼi: ‘Mbaʼeve ivaíva ndojehu moʼãi.’”   Ha máva piko oikuaáta pe Ñandejára ñemiháme oguerekóva? Máva piko ohecha térã ohendu raʼe iñeʼẽ? Máva piko ojapysaka raʼe hese?   Ñandejára pochykue ojogua ára pochýpe, yvytu ratãme ojogua iñañáva ári oipejúva.   Ñandejára pochykue ndopa moʼãi ojapopa peve haʼe ojaposéva. Oguahẽta ára pene manduʼatahápe ha pehecha kuaáta opa koʼã mbaʼe.   “Che namondói vaekue umi maranduhárape, na ñeʼẽi vaekue chupe kuéra. Haʼe kuéra katu osẽ opa rupi oñeʼẽ che rérape.   Oikuaa rire umi mbaʼe iñongatupy arekóva, oikuaauka vaerã moʼã che ñeʼẽ che retã guápe, ohejauka vaerã moʼã chupe kuéra hape vai ha opoika vaerã moʼã chupe kuéra hembiapo vaígui.”   Ñandejára heʼi: “Mombyry térã aguĩ, che hína Tupã.   “Máva piko ikatúta okañy che hegui? Che rekovépe amyenyhẽ yvy ha yvága. Che, opa mbaʼe Jára, upéicha haʼe.   Ahendu maranduhára kuéra ñeʼẽ japu, heʼíva oñeʼẽha che rérape ha iképe oñeʼẽ hague che ndive.  Arakaʼe peve piko umi maranduhára oikuaaukáta mbaʼe japu, haʼe kuéra iñakãme ombojýva?  Umi képe guare reheve omombeʼu joáva ojupe, che retã guápe ombyesaraise che hegui, itúva kuéra ypykue hesarái haguéicha che hegui oho haguã Baal  rapykuéri.  “Upévare che añemoĩ umi maranduhára rehe omondáva ojupe che ñeʼẽ.” Che, opa mbaʼe Jára, upéicha haʼe.  “Añemoĩ umi maranduhárare, omombeʼúva haʼérõ guáicha che ñeʼẽ umi mbaʼe iñakãgui oguenohẽva.  Añemoĩ umi maranduhára rehe omombeʼúva kepegua japu, ijapu ha ñeʼẽ reípe ombojavýva hape che retã guápe. Che namondói vaekue chupe kuéra ha ndaʼéi vaekue chupe kuéra mbaʼeve. Haʼe kuéra ndaikatúi oipytyvõvo avavéicha guápe.” Che, opa mbaʼe Jára, upéicha haʼe.   “Nde Jeremías, peteĩ tetãgua térã maranduhára térã paʼi oporandu ramo ndéve: ‘Mbaʼépa hína pe Ñandejára mbaʼe pohýi?’ Ere chupe kuéra: ‘Ñandejára heʼika imbaʼe pohýi haʼeha peẽ, ha pende reitytaha yvýre.’  Ha oĩ ramo maranduhára térã paʼi térã tetãgua oiporúva ko ñeʼẽ ‘Ñandejára mbaʼe pohýi’, che ainupãta chupe ha hóga guápe.  Pe máva oporandu ramo iñirũ térã hóga guápe, ikatu heʼi: ‘Mbaʼe piko pe heʼíva Ñandejára raʼe?’  Ha anivéke peiporu upe ñeʼẽ ‘Ñandejára mbaʼe pohýi’. Cháke oĩ ramo oiporúva, ajapóta iñeʼẽgui mbaʼe pohýi chupe guarã. Peẽ pemokarẽmba vaekue upe heʼiséva Tupã oikovéva ñeʼẽ, Tupã pende Jára ipuʼakapáva ñeʼẽ.   Nde Jeremías, eporandu maranduhára kuérape: ‘Mbaʼépa heʼi raʼe Ñandejára?’  Ha heʼi ramo ‘Ñandejára mbaʼe pohýi’, ere chupe kuéra: ‘Ñandejára heʼi: Peẽ akóinte peiporúgui upe ñeʼẽ haʼe vaekue ani haguã peiporu,  pohupíta peteĩ mbaʼe pohýicha, peẽme ha upe táva ameʼẽ vaekue peẽme ha pende ru kuéra ypy kuépe, ha pomombóta mombyry che hegui.  Ha opa árape guarã arúta pende ári toryja ha ñemotĩ ikatuveʼỹtava peñembyesarái chugui.’” Babilonia ruvicha guasu Nabucodonosor ogueraha rire jepokuapy tetã mombyrýpe Judá ruvicha guasu Joaquim raʼy Jeconíaspe, Judá ruvicha kuéra, umi opa mbaʼe ipópe ojapóva, ha okẽ mbotyha fiérro apoha kuéra reheve,  Ñandejára ohechauka chéve mokõi ajaka ígo oñemoĩ vaekue tupao renondépe.  Peteĩ umívagui oguereko ígo iporã etereíva, hiʼaju tenonde vaekue, pe ambue katu oguereko ígo ivai etereígui ikatuʼỹva ojeʼu.   Ha Ñandejára oporandu chéve: “Jeremías, mbaʼépa rehecha?” Ha che haʼe chupe: “Ahecha ígo. Umi iporãva, iporã eterei. Umi ivaíva katu, ivai etereígui, ndaikatúi jaʼu.”   Upérõ heʼi chéve Ñandejára:   “Che, Tupã Israel Jára, haʼe kóicha: ígo porã reheicha amaʼẽta Judá guáre, amondo vaekue mombyry koʼágui caldéo retãme. Amaʼẽta hese kuéra iporã haguãicha chupe kuéra.  Áño irundyha oñepyrũ hague oisãmbyhy Judápe Joaquim  Josías raʼy, Ñandejára heʼi Jeremíaspe iñeʼẽ opa Judá guáre. Upéva vaekue áño peteĩha oñepyrũ haguépe oisãmbyhy Babilóniape Nabucodonosor.  Maranduhára  Jeremías ohenduka upe ñeʼẽ opa Judagua ha Jerusalén guápe. Heʼi:  “Áño 13 guive oñepyrũ hague oisãmbyhy Judápe Josías Amón raʼy, koʼagãite peve, heʼise, ojapo hína 23 áño, Ñandejára oñeʼẽ vaekue chéve ha che añeʼẽ jey-jey vaekue peẽme. Peẽ katu ndapei kuaaséi vaekue mbaʼeve.  Ani peho tupã nguéra rapykuéri. Ani pemomorã térã pemombaʼe guasu chupe kuéra. Ani pembopochy Ñandejárape pemombaʼe guasúvo tupã nguéra peẽ voi pejapo vaekue. Upéicha ramo haʼe nombou moʼãi peẽme mbaʼeve ivaíva.’  Koʼágã katu Ñandejára heʼi: ‘Peẽ ndapeikuaaséi che hegui mbaʼeve. Che mbopochy pemombaʼévo tupã guaʼu peẽ voi pejapo vaekue. Ha upéva peẽmente oguerúta ivaíva.”   Upévare heʼi Ñandejára ipuʼakapáva: “Peẽ ndapeikuaaséi haguére mbaʼeve upe haʼe vaekuégui,  Tupã Israel Jára heʼi: “Emaʼẽ ko kópa rehe che pochykue kaguýgui henyhẽva.  Eraha ha heʼuka opa tetã che romondótahápe.  Hoʼúvo chugui oñepyrũta oguẽʼẽ ha ipyʼa tarováta upe ñorãirõ chupe kuéra amondótavare.”   Araha pe kópa Ñandejára pógui ha haʼuka opa tetãme Ñandejára che mondo haguépe.  Haʼuka Jerusalén ha opa Judá táva kuérape, huvicha guasu ha huvicha kuéra reheve, ahundi haguã ha ajapo haguã chugui kuéra tapere, peteĩ mbaʼe oporomondýi ha oporomongyhyjéva jeharu rechaukaha ramo, koʼagãite peve.  Haʼuka avei Egipto ruvicha guasu faraónpe, hembiguái, mburuvicha kuéra ha opa tetã guápe,  ha opa guiogua upépe oikóva. Opa mburuvicha guasu tetã Us ha filistéo retãme guápe: Ascalón, Gaza, Ecrón ha pe opytáva Asdódgui,  Edom, Moab ha Amónpe,  opa mburuvicha guasu Tiro ha Sidón guápe, opa mburuvicha guasu yguasu Mediterráneo guápe,  Dedán, Temá ha Buz ñemoñaregua, ha opa umi tetãgua ojesyva ragueʼóvape,  opa Arabia ruvicha guasu kuérape, opaichagua tekove yvy ojeikoʼỹha megua ruvicha guasu kuérape,  opa Zimrí, Elam ha Media ruvicha guasu kuérape,  opa yvate gotyogua ruvicha guasu kuérape, imombyry térã hiʼaguĩva ojuehegui. Haʼese opa tetã nguéra yvy ári guápe. Ipahápe haʼuka avei Babilonia ruvicha guasúpe.   Upéicha heʼi chéve Ñandejára: “Ere chupe kuéra, che, Tupã Israelgua, che puʼakapáva, haʼeha chupe kuéra hoʼu haguã okaʼu peve ha toguẽʼẽ ha toʼa yvýre opuʼãveʼỹ haguã upe ñorãirõre amondótava chupe kuéra.  Ha ndaipojaiséi ramo pe kópa rehe hoyʼu haguã, ere chupe kuéra: ‘Ñandejára ipuʼakapáva heʼi: Peʼútante voi opaichavévo.  Añepyrũtagui amondo ñenupã pe távare chéve guarã oñemboykéva. Ha peimoʼã piko peẽ pepytataha peñenupãʼỹre? Nda pe pyta moʼãi heseʼỹ, amondótagui ñorãirõ opa tetã yvy ári guápe. Che, opa mbaʼe Jára che puʼakapáva, upéicha haʼe.’   Nde Jeremías, emomarandu chupe kuéra che rérape koʼã mbaʼe. Ere chupe kuéra: ‘Ñandejára omondo iñeʼẽ ára sunúicha yvate guive, hóga marangatu guive, haʼe oikohápe. Ijovecha kuérare vairã osapukái umi parralʼáre opyrũvaicha, opavave ko yvy ári guáre.   Ñandejára ipuʼakapáva heʼi: “Ivaíva oguahẽta tetã nguérape ojoapykuéri. Yvytu ratã ne mbaretéva opuʼã yvy apýra guive.”   Umi Ñandejára ojukátava upe árape, opytáta ojepyso peteĩ yvy apýgui ambue ijapy peve. Ndaipóri moʼãi hasẽva hese kuéra, avave nombyaty moʼãi hetekue oñotỹ haguã. Vaka repotícha opytáta umi ñúre ojepyhso.   Ovecha rerekua kuéra ndaikatu moʼãi okañy, umi oisãmbyhýva ovecha kuérape ndoho mombyry moʼãi.   Ovecha rerekua kuéra osapukái, osapukái rasy oisãmbyhýva ovecha kuéra, Ñandejára ohundi haguére iñu nguéra.   Ñandejára ipochy ha ohundi iñu porã.   Osẽ jaguaretéicha ikehágui, ha heta nguéra taperéicha opyta, hendy haguére Ñandejára pochy, ha omondo ñorãirõ iñarõ etereíva. Joaquim  Josías raʼy oñepyrũrõ oisãmbyhy Judápe, Ñandejára oñeʼẽ Jeremíaspe  ha heʼi chupe: “Eñemboʼy tupao róga guýpe ha ere opa mbaʼe haʼe vaekue ndéve ere haguã umi oúvape Judá táva kuéragui che mombaʼe guasu haguã tupaópe. Ani reheja ereʼỹ rehe mbaʼeve.  ha ndapei kuaaséi ramo mbaʼeve umi heʼívagui che rembiguái maranduhára  kuéra, amondo jey-jey vaekue peẽme pehenduseʼỹre iñeʼẽ,  ajapóta ko tupaógui ajapo haguéicha tupao Sílogui.  Ajapóta ko távagui jeharu rechaukaha opa tetã ko yvy ári guápe.’”   Paʼi,  maranduhára ha tetãgua kuéra ohendu koʼã mbaʼe Jeremías heʼíva tupaópe.  Ha heʼipa vove pe Ñandejára heʼi vaekue chupe, paʼi, maranduhára ha tetãgua kuéra ipojái hese ha heʼi chupe: “Remanóta!  Mbaʼérepa ere Ñandejára rérape ko tupao opytataha upe Sílope guaréicha ha avei ko táva oñehunditaha ha opytataha avaveʼỹre?” Ha opavave oñembyaty tupaópe Jeremías jerére.   Judá ruvicha kuéra, ohendúvo pe ojehúva, oho mburuvicha guasu rógagui tupaópe ha oguapy upépe Okẽ Pyahúpe.  Upérõ paʼi ha maranduhára kuéra heʼi tavagua kuérape: “Ko kuimbaʼe rehe ojeʼe vaerã omano haguã oñeʼẽ vai haguére ko távare. Peẽ voi pehendu kuri pende apysa tee rupi.”   Jeremías oñeʼẽ mburuvicha kuéra ha táva guápe, ha heʼi chupe kuéra: “Ñandejára upe che mbou vaekue añeʼẽ haguã hérape ha haʼe haguã ko tupao ha ko távare umi mbaʼe pehendu vaekue.  Pepoi pende reko ha pene rembiapo vaígui, pene ñeʼẽ rendu Tupã pende Járape ha haʼe nombou moʼãi umi mbaʼe vai heʼi vaekue.  Che katu aime pende pópe. Pejapo pejaposéva che rehe.  Opáichavo, peikuaa porã mandi voi: Che juka ramo, peẽ ha opa ko tavagua pejuka imarãʼỹvape. Añetehápe niko Ñandejára upe che mbou vaekue haʼe porã haguã peẽme opa koʼã mbaʼe.”   Upérõ mburuvicha ha tetãgua kuéra heʼi paʼi ha maranduhára kuérape: “Ndaikatúi jajuka ko kuimbaʼépe, Haʼe oñeʼẽ kuri ñandéve Tupã Ñandejára rérape.”   Oĩ myakãhára  opuʼã ha heʼíva tetãgua upépe oĩvape:  Judá ruvicha guasu Ezequías oisãmbyhy ramo guare, Miqueas Moresetgua oñeʼẽ vaekue Ñandejára rérape opa Judá guápe heʼívo: ‘Ñandejára ipuʼakapáva heʼi: Sióngui oikóta kokuere perõicha, Jerusaléngui oikóta itaty ha yvy yvatégui oĩháme tupao oikóta ñanandy.’   Mburuvicha guasu Ezequías ha Judagua piko ojuka ngaʼu raʼe Miquéaspe? Upéva rangue uvei mburuvicha guasu okyhyje Ñandejáragui ha ojerure chupe oiporiahurereko haguã chupe kuéra. Upérõ Ñandejára nomondói hese kuéra ivaíva heʼi vaekue. Ha ñande piko jaitýta ñande ári ko mbaʼe nde vaipa jepéva?”   Avei maranduhára Urías Semaías raʼy, Quiriat-Jearimgua, oñeʼẽ vaekue Ñandejára rérape heʼívo ojehutaha ivaíva ko táva ha ñane retãre, ojapo haguéicha Jeremías.  Mburuvicha guasu Joaquim, imoirũhára ha mburuvicha kuéra ohendu upe haʼe heʼi vaekue ha mburuvicha guasu ojukase moʼã chupe. Urías, oikuaa vove okyhyje ha okañy Egíptope.  Mburuvicha guasu Joaquim omondo Egíptope Acbor raʼy Elnatán ha iñirũ nguérape.  Haʼe kuéra ogueru Egíptogui Urías ha omeʼẽ mburuvicha guasu Joaquímpe. Kóva ojukauka chupe ha omomboka hetekue yvykua oñemombohápe teʼõngue.   Safán raʼy Ahicam oñeʼẽ Jeremías rehe ha upévare noñemeʼẽi tavagua pópe ojejuka haguã. Áño irundyha oñepyrũ haguépe oisãmbyhy Judápe Josías raʼy Sedequías, Ñandejára oñeʼẽ Jeremíaspe,  ha heʼi chupe: “Ejapo peteĩ júgo ha isãreve emoĩ nde ajúri.  Upéi ereka mburuvicha guasu kuéra Edom, Moab, Amón, Tiro ha Sidón guápe tembijokuái kuéra rupi ou vaekue Jerusalénpe mburuvicha guasu Sedequías rendápe.  Ere chupe kuéra heʼi haguã huvicha guasu kuérape, che, Tupã Israel Jára che puʼakapáva haʼeha:  Che pyapy mbaretépe ajapo vaekue ko yvy, yvypóra ha tymba kuéra ipype oĩva reheve, ha ikatu ameʼẽ ameʼẽsévape.  “Upévare ani perovia umi mbaʼe heʼíva maranduhára, mbaʼe ñemi kuaaha, kepegua mombeʼuha térã paje apoha kuéra heʼíva oikuaaha upe ojehútava ha heʼíva peẽme ani haguã peñemoĩ Babilonia ruvicha guasu po guýpe.  Japu hína upe heʼíva hikuái. Pejapo ramo upéva peje reraháta jepokuapy tetã mombyrýpe, ha che pomosarambíta opa rupi pemano meve.  Pe tetã oñemeʼẽva Babilonia ruvicha guasu pópe katu, che ahejáta opyta hetãme oiko ha oñemitỹ haguã upépe.” Che, opa mbaʼe Jára, upéicha haʼe.   Che, Jeremías, haʼe opa koʼã mbaʼe Judá ruvicha guasu Sedequíaspe, ha haʼe avei chupe: “Peñemoĩ Babilonia ruvicha guasu ha hetãgua po guýpe ha peikovéta.  Maerã piko pemanose nde ha ne retãgua, ñorãirõ, ñembyahýi ha mbaʼasy asãigui? Ñandejára niko heʼíma kóva ojehutaha opa tetãme oñemoĩʼỹva Babilonia ruvicha guasu po guýpe.  Ani perovia umi maranduhára ñeʼẽ heʼíva ani haguã peñemoĩ Babilonia ruvicha guasu po guýpe. Japúko upe heʼíva hikuái.  Ñandejára heʼi, haʼe nomondói hague chupe kuéra. Haʼe kuérako noñeʼẽi Ñandejára rérape. Ipahápe Ñandejára pene mosarambíta ha peẽ ha umi maranduhára japu pemanóta.”   Añeʼẽ avei paʼi kuéra ha opa tetã guápe ha haʼe chupe kuéra: “Péicha heʼi Ñandejára: ‘Ani perovia umi maranduhárape heʼíva pyaʼe ojegueru jeytaha Babilóniagui tembiporu kuéra tupao pegua. Japúko hína upéva.  Ani kena perovia chupe kuéra! Peñemoĩ Babilonia ruvicha guasu po guýpe ha peikovéta. Maerã piko jahejáta ko távagui oiko tapere?  Haʼe ramo añetehápe maranduhára, ha Ñandejára ñeʼẽ oĩ ramo ipype kuéra, tojeruréna Ñandejára ipuʼakapávape ani oheja ojereraha Babilóniape umi tembiporu opytáva gueteri tupaópe, Judá ruvicha guasu rógape ha Jerusalénpe.’   ‘Ojereraháta Babilóniape ha upépe opytáta, che agueru jey peve koʼápe. Che, opa mbaʼe Jára, upéicha haʼe.’” Upe áño pegua mes 5ha, heʼise áño irundyha oñepyrũ haguépe oisãmbyhy Judápe Sedequías,  maranduhára Hananías, Azur raʼy Gabaongua oñeʼẽ Jeremíaspe tupaópe, paʼi kuéra ha opa tetãgua renondépe ha heʼi chupe:   --Tupã Israel Jára ipuʼakapáva heʼi: ‘Amopẽta Babilonia ruvicha guasu pokatu, ha  Maranduhára Jeremías heʼi maranduhára Hananíaspe, paʼi kuéra ha opa tetãgua tupaópe oĩva renondépe:   --Hángaʼu Ñandejára ojapo péicha! Hángaʼu Ñandejára heʼi oiko haguã upe ere vaekue, ha ojegueru jey tupao rembiporu ha ou jey Babilóniagui opa umi ojereraha vaekue upépe!  Ehendúke ko haʼéva ndéve ha opa tetã guápe:  Maranduhára kuéra yma guare, ñande jaikove ypy mboyve guare, ohenduka vaekue ñorãirõ, mbaʼe vai ha mbaʼasy asãi hetã tetã nguéra ha mburuvicha guasu ipokatúvape.  Peteĩ maranduhára ohenduka ramo ñakã rapuʼã katu, haʼe heʼíva oiko rire mante ikatu jaikuaa añetehápepa Ñandejára omondo raʼe chupe.   Upérõ Hananías oipeʼa Jeremías ajúragui upe júgo ha omopẽ,  heʼikuévo opa tetãgua renondépe: --Ñandejára heʼi: ‘Péicha, mokõi áño haguépe, aipeʼáta opa tetã ajúragui Babilonia ruvicha guasu Nabucodonosor pokatu ha amopẽta.’ Jeremías katu oho upégui.  Mbovymi ára Hananías oipeʼa rire Jeremías ajúragui upe yvyra ha omopẽ, Ñandejára oñeʼẽ Jeremíaspe ha heʼi chupe:  “Tereho ha ere Hananíaspe, che opa mbaʼe Jára haʼeha: ‘Remopẽ peteĩ júgo yvyra, che katu ambosakoʼi ndéve guarã peteĩ júgo fiérrova’.  Che, Tupã Israel Jára che puʼakapáva, haʼégui kóicha: ‘Amoĩma opa tetã nguéra ajúrare júgo fiérro oiko haguã Babilonia ruvicha guasu Nabucodonosor rembiguái ramo. Tymba ñarõ nguéra jepe amoĩmbáma ipo guýpe.’”   Upérõ Jeremías heʼi Hananíaspe: --Ehendúke ko haʼéva Hananías! Ñandejára na ne mboúi kuri ndéve, ha nde rembotavy reína koʼã tetã guápe.  Upévare Ñandejára heʼi: ‘Romondóta repa haguã ko yvy ári. Ko áñope remanóta, ne ñeʼẽ rupi remopuʼã haguére tetã guápe che rehe.’   Ha maranduhára Hananías omano upe áño pegua mes 7hápe. Ko kuatiañeʼẽ oñemondo Safán raʼy Elasá ha Hilquías raʼy Semarías rupi. Umívape Judá ruvicha guasu Ezequías omondo vaekue Babilóniape mburuvicha guasu Nabucodonosor rendápe. Pe kuatiañeʼẽ heʼi kóicha:   Péicha heʼi Tupã Israel Jára ipuʼakapáva opa umi omondo vaekuépe jepokuapy Jerusaléngui Babilóniape:  Haʼe kuéra heʼíva che rérape, japu meme hína. Che namondói vaekue chupe kuéra.’ Che, opa mbaʼe Jára, upéicha haʼe.   Ñandejára heʼi: “Oñemboty ramo Babilóniape umi 70 áño,  ambaʼapóta peẽme guarã ha ajapóta che ñeʼẽ pogueru jeývo koʼápe.  (Ñandejára heʼi mburuvicha guasúre oguapýva David guapyhápe ha umi ko távape oikóvare, pene génte kuéra ojererahaʼỹ vaekue pene ndive tetã mombyrýpe:  ‘Che, opa mbaʼe Jára che puʼakapáva, haʼe: Amondóta peẽme ñorãirõ, ñembyahýi ha mbaʼasy asãi. Pohejáta ígo tujúicha, ivai etereígui ikatuʼỹva ojeʼu.  Aikóta pende rapykuéri ñorãirõ, ñembyahýi ha mbaʼasy asãi reheve. Opa tetã yvy ári guápe amoñemondýita pende rechávo, ha pomoingóta jeharu ha ñemotĩ rechaukaha ramo, peteĩ mbaʼe oporomondýi ha oporomongyhyjéva opa tetã pomosarambi hague rupi.  Ndapei kuaaséi haguére mbaʼeve upe haʼe vaekuégui peẽme che rembiguái maranduhára kuéra rupi, amondo jey-jey vaekue peẽme pehenduseʼỹre chupe kuéra. Che, opa mbaʼe Jára, upéicha haʼe.  Pehendúke aipo ramo che ñeʼẽ, opa peẽ arahauka vaekue jepokuapy Jerusaléngui Babilóniape.’)”   “Tupã Israel Jára ipuʼakapáva heʼi Colaías raʼy Acab ha Maaseías raʼy Sedequías rehe, peẽ pejehápe ñeʼẽ japu Ñandejára rérape: ‘Amoĩta chupe kuéra Babilonia ruvicha guasu Nabucodonosor pópe, ha haʼe ojukáta chupe kuéra pende resa renondépe.  Upéva ojehúta peẽme pejapo haguére mbaʼe nde kyʼapa jepéva Israélpe: Peporomyakã ratĩ vaekue peikóvo pende rapicha rembireko ndive ha peje che rérape mbaʼe japu che haʼekaʼỹ vaekue. Che aikuaa porã upéva. Che, opa mbaʼe Jára upéicha haʼe.’”   Ñandejára heʼi Jeremíaspe heʼi haguã Semaías Nehelam guápe:  “Tupã Israel Jára ipuʼakapáva heʼi: ‘Nde rerahauka vaekue nde rérape peteĩ kuatiañeʼẽ opa Jerusalengua, paʼi Sofonías Maaseías raʼy ha mayma paʼi kuérape. Nde kuatia ñeʼẽme ere vaekue Sofoníaspe:  Mbaʼére aipo ramo nderejaʼói raʼe Jeremías Anatot guápe, oñemoĩ vaekue oñeʼẽ pende apytépe maranduháraicha?  Opa Babilóniape ombou oréve ikuatia ñeʼẽ heʼi haguépe: Heta ára peikóta upe tetã mombyrýpe. Pejogapo, peñemohenda upépe peñotỹ yva máta ha peʼu hiʼa.’”   Paʼi Sofonías omoñeʼẽ ko kuatia Jeremíaspe.  Upérõ Ñandejára oñeʼẽ Jeremíaspe ha heʼi chupe:  Ereka opa umi oĩvape Babilóniape che, opa mbaʼe Jára haʼeha: Semaías Nehelamgua oñeʼẽ haguére peẽme che rérape, che amondoʼỹre chupe, ha pene mbotavy haguére,  che, opa mbaʼe Jára, haʼe ainupãtaha Semarías ha iñemoñarépe. Na iñemoñare moʼãi che retãgua apytépe ha ndohupyty moʼãi upe vyʼa ameʼẽtava che retã guápe, iñeʼẽ rupi omopuʼã haguére chupe kuéra che rehe. Che, opa mbaʼe Jára, upéicha haʼe.” Ñandejára heʼi chéve:   “Tereho eñeʼẽ Jerusalén guápe. Esapukái oñehendu porã haguã: ‘Péicha heʼi Ñandejára: Che manduʼa ne kuñataĩ ramo guare che mbaʼénte hague, amenda ramo guare nde rehe, che rayhu vaekue ha reju che ndive yvy ojeikoʼỹháme, oñeñotỹʼỹháme mbaʼeve.’   Israel ojeporavo vaekue che mbaʼerã, che kogaʼa poravo pyre. Oĩ ramo ombyaíva chupe, che ainupãva upévape, amondóvo chupe ivaíva. Che, opa mbaʼe Jára, upéicha haʼe.”   Pehendu Ñandejára ñeʼẽ peẽ Jacob ñemoñare ha opa Israel rogagua.   Péicha heʼi Ñandejára: “Mbaʼe ivaíva piko ojuhu che rehe pende ru kuéra ypykue, ajeve oñemomombyry che hegui? Oho tupã nguéra ndahaʼéiva mbaʼeve rapykuéri, ha chugui kuéra voi oiko mbaʼeveʼỹ.”   Haʼe kuéra noporandúi: “Mamo piko oĩ Ñandejára ñane renohẽ vaekue Egíptogui, ñande reraha vaekue yvy ojeikoʼỹha rupi, yvy perõ yvy kuágui henyhẽva, yvy ndahiʼiva ha iñypytũva, avave ohasaʼỹha rupi, avaveichagua yvypóra oikoʼỹha rupi?”   Che aru chupe kuéra ko yvy porãme, hoʼu haguã hiʼa ha iporãnguete chugui heñóiva. Peẽ katu peju ha pemomarã che yvy, che mbojeguaru ko tetãgui, upe che mbaʼe teévagui.   Paʼi kuéra noporandúi: “Mamo piko oĩ Ñandejára, che rembiapoukapy rerekua kuéra nda che kuaái, mburuvicha kuéra opuʼã che rehe, maranduhára  kuéra omomarandu Baal rérape, ha oho tupã nguéra mbaʼeverã iporãʼỹva rapykuéri.”   “Upévare che, opa mbaʼe Jára, haʼe péicha: Pombojovakéta peẽme ha pende raʼy kuéra raʼyrépe.   Tapeho Chipre rembeʼy rupi ha pehecha, pemondo pene rembijokuái Cedárpe toikuaa porã, jahecha ojehúpa raʼe peteĩ mbaʼe peichagua.   Oĩ ngaʼu piko tetã omohendaguéva itupã nguéra?  Ndaipóri, umíva ndahaʼéirõ jepe tupã. Che retãgua katu che reja chéve, haʼéva heko mimbipa, ha che mohendague tupã guaʼu výro reívare.   Eñemondýike yvága kóva renondépe! Eñemoĩ eryryipa kyhyjégui!” Che, opa mbaʼe Jára, upéicha haʼe.   “Che retãgua ojapo mokõi mbaʼe ivai etereíva: Che reja chéve, ykua satĩ oporomoingovéva, ha ojapo ijupe guarã ykua oñembyaipáva opytaʼỹháme y.”   “Israel ndahaʼéi tembiguái, térã tembiguái raʼy. Mbaʼére aipo ramo oñemondapa ha ojereraha tembiguái ramo?   Mbaʼére ondyry hikuái hese jaguaretéicha okororõ mbaretéva? Taperéicha hetã oheja hikuái. Ohapypa itáva kuéra ha opyta avaveʼỹre.   Umi Menfis ha Tafnesgua ojoka ne akã.   Kóva ndéve ojehu che reja haguére, chéve Tupã nde Jára ne sãmbyhýva reikoha rupi.   Ha koʼágã maerã reípa Egíptope rehose reʼu y Nilo? Ha maerãpa rehose Asíriape reʼu y Éufrates?   Ne ñañangue voi ne nupãta, ne rembiapo vaikue hoʼáta nde ári. Ejepyʼa mongeta ha rehecháta mbaʼeichaitépa ivai ha iro raʼe rejei che hegui ha na che mombaʼéi, chéve, Tupã nde Jára.” Che, nde Jára ipuʼakapáva haʼe upéicha.   “Ymáma repuʼã hague che rehe, ne rehenduséi che ñeʼẽ. Ere vaekue: ‘Ndaikoséi Ñandejára rembiguáirõ.’ Opa ijyvateha  rupi ha opa yvyra guasu guýpe, reñemeʼẽ vaekue teko kyʼápe.   Neretĩri piko ere haguã: ‘Nañemongyʼái ha namombaʼe guasúi vaekue tupã guaʼu kuérape’? Na ne manduʼái piko ne rembiapokue rehe ñúme? Ehecha kuaána opa mbaʼe rejapo vaekue, nde kaméllo kuña ne rakuãva, reiko vaekue águio pégotyo,   Reínte ainupã vaekue pende raʼy kuérape, mbaʼeve voi ndoikuaaséi vaekue. Peẽ voi, jaguarete ñarõicha, pejuka vaekue maranduhára  kuérape   Kóva hína upe ñeʼẽ Ñandejára heʼi vaekue Jeremíaspe.  “Tupã Israel Jára heʼi: Ehai kuatiápe opa mbaʼe haʼe vaekue ndéve,  Kóva upe heʼikáva Ñandejára, Israel ha Judá rehegua.  Ñandejára heʼi: “Oñehendu sapukái ñemondýigui, kyhyje ha pyʼa tarovágui!   Ñandejára heʼi: Amoambue jeýta Jacob retã rekove, hetã aiporiahurerekóta. Itáva kuéra oñemopuʼã jeýta itapere kuépe, ha hóga guasu kuéra henda guépe.   Umívagui osẽta purahéi aguije ha puka rory. Naimbovy moʼãi, che ambohetáta chupe kuéra. Ndojeapoʼi moʼãi, che arohorýta chupe kuéra.   Israelgua haʼéta yma guaréicha; hetãgua oĩ hatãta che renondépe, ha hendive ojopývape ainupãta.   Ñandejára ipochýrõ ojogua yvytu ratãme, yvytu itarova vaicha voi oipeju heko añáva apytépe.   Ñandejára pochykue ndopi moʼãi, haʼe ojapopa peve oipotáva. Ágãnte oúne ára ha peẽme hesakãne opa koʼã mbaʼe. Ñandejára heʼi: “Upe árape chéta hína opa Israel ñemoñare Tupã, ha haʼe kuérata che retãgua.”   Ñandejára heʼi: “Yvy ojeikoʼỹháme che pyʼa porã vaekue tetãgua ndive aipeʼa vaekuépe jejukágui. Israel oheka ramo guare opytuʼu haguãme.   Che ajechauka vaekue chupe mombyry guive. Che rohayhu vaekue opa árape guarãicha, upévare, akóinte che pyʼa porã ne ndive.   Romyakã rapuʼã jeýta, Israel. Reju jeýta mbaʼepu pararã rory reheve rejeroky rorývo.   Reñotỹ jeýta parralty Samaría pegua yvy yvatépe, ha umi oñotỹva parral hoʼúta hiʼa.   Oútagui ára umi omaʼẽ mombyrýva osapukáita Efraín yvy yvatépe: ‘Peju jaha Siónpe, Tupã Ñandejára rendápe.’”   Ñandejára heʼi: “Pesapukái rory ha pevyʼa Jacob retãre, upe itenondéva opa tetã apytépe. Pemyerakuã porã chupe ha peje: ‘Ñandejára oipeʼa ivaívagui hetã guápe, Israel rembyrépe.’   Tetã yvate gotyo guágui pogueru jeýta, ha yvy apýra ruguágui pombyatýta. Hendive kuéra oúta ohechaʼỹ ha ikarẽva, kuña hye guasúva ha umi imemby ramóva. Heta eterei umi oútava!   Oñemboʼe ha hasẽta oúvo. Hiʼy hetahápe araháta chupe kuéra, yvy joja porã rupi, ani oñepysãnga. Che niko hína Israel ru ha che raʼy ypykue hína Efraín.   Tetã nguéra, pehendu Ñandejára ñeʼẽ ha tetã mombyry rupi pemyerakuã: ‘Ñandejára omosarambi vaekue Israélpe, ombyaty ha oñangarekóta hese kuéra ovecha rerekua oñangarekoháicha ijovecháre.’   Ñandejára oguenohẽ haguére hetãgua Jacob, oipeʼa tetã imbaretevéva poguýgui.   Oúta ha vyʼágui opurahéita yvyty Siónpe, Ñandejára remimeʼẽgui henyhẽta: trígo, kaguy, ñandyry, ovecha ha vaka kuéra. Kokue hiʼy hetávape ojoguáta, ha naikangy moʼã véima hikuái.   Ñandejára heʼi: “Oñehendu Ramáme, peteĩ ojaheʼo soróva. Upéva hína Raquel ojaheʼóva imemby kuérare, ha ndopoisevéi mbaʼe mbyasýgui omanóma haguére haʼe kuéra.”   Ñandejára katu heʼi chupe: “Raquel, anive ne rasẽ. Anive reñohẽ nde resay.   Ne mbaʼe mbyasy niko oñemyengoviáta ndéve: ne memby kuéra ou jeýta umi hese ijaʼeʼỹva retãgui. Che, opa mbaʼe Jára, upéicha haʼe.   Ahendúma Efraín heʼiha pyʼa ñembyasy reheve: ‘Che vaekue tóro raʼy saite, nde katu mymbáicha che mboʼe. Che mboguevi jeýna ne renda gotyo. Nde niko hína Tupã che Jára.   Che ajei vaekue nde hegui, koʼágã katu ambyasýma. Ahecha kuaáma che rembiapo vaikue, ambota che pytiʼa, atĩ eterei ha ndaikuaái mbaʼépa ajapóta, che rembiapo vaikue che pyahúpe guarére.’   Efraingua hína chéve guarã peteĩ che raʼy ahayhúva, haʼe upe che raʼy ahayhuvéva. Ainupã ramo jepe, nda che resaráiri chugui. Che mbohesaypa ha aiporiahurereko eterei chupe. Che, opa mbaʼe Jára, upéicha haʼe.   Israel, emoĩke mbaʼe rechaukaha nde rape rupi, ikatu haguã rejuhu pyaʼe jey. Emaʼẽ porã pe tape reiko hague rupi. Eju jeýke. Israel retãgua, eju jey nde táva kuérape!   Tupã Israel Jára ipuʼakapáva heʼi: “Amoambue ramo Judagua rekove ha haʼe kuéra oĩ jey ramo hetã ha itáva kuérape, heʼi jeýta hikuái: ‘Tupã tohovasa ko yvyty marangatu oĩháme teko joja!  Umi Judagua ha umi itavagua, kokuegua ha ovecha rerekua kuéra oikóta upépe.  Che niko amongaru ha amboyʼu porãta umi ikaneʼõ ha ikangývape.”   Upérõ apáy ha aipeʼa che resa. Upe che képe guare che mbovyʼa.   Ñandejára heʼi: “Oúta ára ambohetataha yvypóra ha mymba Israel ha Judápe.  Ha ajesareko haguéicha ahapoʼo, aity haguã yvýre, ahundi ha ambyai haguã, upéicha avei aiméta che páype amopuʼã ha añotỹ haguã.” Che, opa mbaʼe Jára, upéicha haʼe.   Upérõ ndojeʼe moʼã véima: ‘Túva kuéra hoʼu parral aky ha itaʼýra kuéra hãi jehýi.’   Ko ñeʼẽ meʼẽ ndahaʼe moʼãi upe ajapo vaekuéicha itúva kuéra ypykue ndive, araha ramo guare chupe kuéra ipógui anohẽ haguã Egíptogui. Haʼe kuéra niko opyrũ vaekue iñeʼẽnguére, che haʼe ramo jepe ijára. Che, opa mbaʼe Jára, upéicha haʼe.  Kóvata hína upe ñeʼẽ meʼẽ ajapótava Israelgua ndive upe ramo: Amoĩta che rembiapoukapy ipyʼápe ha ahaíta iñeʼãme.  Che haʼéta Tupã Ijára, haʼe kuéra katu che retãgua. Che, opa mbaʼe Jára, upéicha haʼe.  Natekotevẽ moʼã véima oñoirũ ha oñopehẽngue ojoheko mboʼe che kuaa haguã, opavave niko, michĩva ha tuicháva, che kuaáta. Che aheja reíta hembiapo vaikue ha na che manduʼa moʼãvéi iñangaipáre.  Che, opa mbaʼe Jára, upéicha haʼe.”   Ñandejára, omoĩ vaekue kuarahy ohesape haguã arakue, jasy ha mbyjaita ohesape haguã pyharekue, omopuʼã ha omokororõva yguasu y kuéra, hérava opa mbaʼe Jára ipuʼakapáva, heʼi:   “Oguahẽ ramo ára umi mbaʼe ndoikoveiha, upéicharõ mante Israelgua ndahaʼe moʼãvéi che retãgua. Che, opa mbaʼe Jára, upéicha haʼe.   Ikatúrõ oñehaʼã yvága tuichakue ha ojepyguara yvy ipyenda peve, upéicharõ mante ajeíta Israélgui hembiapo vaikuére. Che, opa mbaʼe Jára, upéicha haʼe.”   Ñandejára heʼi: “Oúta ára che táva oñemopuʼã jeytaha, Hananel pegua óga yvate guive, Takãmby Rokẽ meve.  Hembeʼy ojepysóta, ikarẽʼỹre, upe guive yvy yvate Gareb peve, ha upégui ojepokáta Goá gotyo.  Opa pe ñu oñeñotỹháme omanóva retekue ha oñemombohápe tanimbu ha opa umi ñu oĩva ysyry Cedrón yvatévo upe korapy yvate rakãmby peve oĩháme Kavaju Rokẽ kuarahy resẽ gotyo, oñemboykéta chéve guarã ha arakaʼeve ndojeity ha noñehundi moʼãvéi.” Ñandejára oñeʼẽ Jeremíaspe áño 10 oñepyrũ haguépe oisãmbyhy Judápe Sedequías.  Upéva áño 18 oñepyrũ hague oisãmbyhy Nabucodonosor.  Umiha árape Babilonia ruvicha guasu ñorãirõha kuéra ondyry hína Jerusalén rehe ha maranduhára  Jeremías oĩ jepokuapy mburuvicha guasu róga korapýpe.  Mburuvicha guasu Sedequías omonambika vaekue chupe, Jeremías heʼi haguére: “Ñandejára heʼi: ‘Ameʼẽta ko táva Babilonia ruvicha guasu pópe,  ha mburuvicha guasu Sedequías nokañy moʼãi caldéo kuéragui, hoʼáta uvei Babilonia ruvicha guasu pópe ha ojereraháta hendápe.  Nabucodonosor ogueraháta Sedequías Babilóniape ha upépe opytáta, che haʼe peve mbaʼépa oikóta chugui. Peñorãirõ ramo jepe caldéo kuéra ndive, nosẽ porã moʼãi peẽme. Che, opa mbaʼe Jára, upéicha haʼe.’”   Ha Jeremías heʼi: “Ñandejára oñeʼẽ chéve ha heʼi:  ‘Emaʼẽ, nde prímo Hananel, nde tio Salum raʼy oúta heʼi ndéve nderejoguaséipa chugui peteĩ yvy oguerekóva Anatótpe, nde niko ikatu rejogua, haʼégui igénte aguĩve.’  Heʼi haguéicha chéve Ñandejára, che prímo Hanamel ou che rendápe mburuvicha guasu róga korapýpe ha heʼi chéve ajogua haguã chugui peteĩ ñu oguerekóva Anatótpe, Benjamingua yvýpe, che ikatúgui ajogua, haʼégui igénte aguĩve. Ahecha kuaa vove Ñandejára oipotaha upéva,  Upéi araha mokõi kuatia hesegua, peteĩ oñeñapytĩ ha oñembotýva, ha pe ambue oñembotyʼỹre,  ha ameʼẽ Nerías raʼy ha Maaseías remineno Barúcpe, che prímo Hananel, umi mbaʼe rechahare omoĩ vaekue héra kuatiáre ha opa Judagua korapýpe oguapýva rovake.”   Henondépe kuéra haʼe Barúcpe:  “Tupã Israel Jára ipuʼakapáva heʼi: ‘Eraha umi mokõi ñemeʼẽ kuatia, pe oñembotýva ha pe oñembotyʼỹva, ha eñongatu peteĩ kambuchípe ikatu haguã oñeñongatu are.  Tupã Israel Jára ipuʼakapáva niko heʼi: Ko tetãme ojejogua jeýta óga, ñu ha parralty kuéra.’”   “Ameʼẽ rire Nerías raʼy Barúcpe kuatia yvy jejogua rehegua, añemboʼe péicha Ñandejárape:  Upérõ Ñandejára heʼi Jeremíaspe:  “Che hína Tupã, opa oikovéva Jára. Ndaipóri mbaʼeve ikatuʼỹva chéve guarã.   Upévare haʼe ndéve: Ameʼẽta ko táva Babilonia ruvicha guasu Nabucodonosor ha caldéo kuéra pópe.   Caldéo kuéra ondyrýva hína ko távare, oikéta pype ha ohapypáta. Ohapýta umi ógareve ipepo ári ojehapy haguépe, che mbopochy haguã, insiénso Baálpe ha oñekuaveʼẽ haguépe kaguy tupã mombyry guápe.  Iñepyrũ guive Israel ha Judá retãgua ojapo mante vaekue upe che mbopochýva: Israelgua naikaneʼõi voi che mbopochy haguã itupã guaʼu kuéra reheve, haʼe kuéra ipópe ojapo vaekue. Che, opa mbaʼe Jára, upéicha haʼe.  Ko táva, oñepyrũ guive oñemopuʼã, koʼagãite peve, che mbopochyhárente voi oiko. Upévare ahapoʼóta chupe,  Ambyatýta itáva guápe opa tetãgui amosarambi hague rupi chupe kuéra he renyhẽ ramo guare pochy rendy mbarete etereívagui ha agueru jeýta koʼápe oiko haguã pyʼa guapýpe.  Haʼe kuérata che retãgua ha che haʼéta itupã.  Amoingéta ipyʼapýpe kuéra kyreʼỹ che rerohory haguã ipyʼaite guive oikove aja pukukue oho porã haguã chupe kuéra ha opa iñemoñarépe.  Hendive kuéra ajapóta ñeʼẽ meʼẽ opaveʼỹva: Ameʼẽta chupe kuéra che ñeʼẽ ajapo mantévo hese kuéra iporãva, amyenyhẽta chupe kuéra kyreʼỹgui che rerohory haguã ha ojeiveʼỹ haguã che hegui.   Avyʼáta ajapóvo hese kuéra iporãva,  ha amohendáta chupe kuéra ko tetãme che pyʼaite guive ha añete hapete.”   Ñandejára heʼive: “Amondo haguéicha ivai etéva ko tetã guápe, amondóta avei opa mbaʼe porã haʼe vaekue.  Ko tetãme eréva opytataha avaveʼỹre, yvypóra ha mymbaʼỹre, ha hoʼataha caldéo kuéra pópe, ojejogua jeýta yvy.  Ojejogua ha ojejapo jeýta kuatia hesegua oñembotýva ha ojehaíva mbaʼe rechahare rérape. Kóva ojehúta Benjamín yvýpe, Jerusalén jerére ha Judá táva kuérape tahaʼe umi yvyty rupi tahaʼe ñu rupi Négueb pegua táva kuérape, che amoambuétagui hekove kuéra. Che, opa mbaʼe Jára upéicha haʼe.” Jeremías oiko aja gueteri ñembotypy mburuvicha guasu róga korapýpe, Ñandejára oñeʼẽ jey chupe ha heʼi:  “Che, opa mbaʼe Jára, ajapo vaekue yvy ha amboguapy mbarete hendaguãme, haʼe ndéve:  vyʼa guasu pegua purahéi rory, mendaha pegua purahéi ha oñehendúta ojeʼe ramo: ‘Peaguije meʼẽ Ñandejára ipuʼakapávape, Ñandejára ipyʼa porãgui, imborayhu ndopáigui arakaʼeve.’  Ha oguerúta tupaópe imbaʼe meʼẽ joajurã.  Che amoambuéta ko tetã rekove, haʼe jey haguã yma guaréicha.” Che, opa mbaʼe Jára, upéicha haʼe.   Ñandejára ipuʼakapáva heʼi: “Ko tetã koʼágã ojeikoʼỹháme, yvypóra ha mymbaʼỹre, ha opa itáva kuérape, oĩ jeýta ñu ovecha rerekua kuéra omongaru haguãme ijovecha kuéra.  Ha oĩta katuete paʼi  kuéra Leví ñemoñare opa ára oikuaveʼẽtava mymbahapy  ha ohapy mbaʼe kuaveʼẽ  che rérape ha oikuaveʼẽtava chéve opaichagua mymbajuka.” ,   Ñandejára oñeʼẽ Jeremíaspe ha heʼi chupe:  “Che, opa mbaʼe Jára, haʼe: Ndaikatúi ndoikóivo upe ñeʼẽ meʼẽ ajapo vaekue ára ha pyhare ndive, ha upéicha haʼe kuéra oguahẽta hiʼára ha hiʼórape.  Ñandejára oñeʼẽ Jeremíaspe ha heʼi chupe:  “Nderehecha kuaái piko ojeʼeha amboyke hague Judá ha Israel róga guápe che voi aiporavo vaekue? Upévare ojapoʼi che retã guápe ha ndoguereko véima tetã ramo.”  Babilonia ruvicha guasu Nabucodonosor opa iñorãirõhára reheve opa tetãgui ipo guýpe oĩva ombyaty vaekue, ondyry ramo hína Jerusalén  ha opa táva ijerére guáre, Ñandejára oñeʼẽ Jeremíaspe ha heʼi chupe:  “Che, Tupã Israel Jára, haʼe ndéve reho haguã ere Judá ruvicha guasu Sedequíaspe: ‘Heʼika ndéve Ñandejára: Ameʼẽta ko táva Babilonia ruvicha guasu pópe ohapy haguã.  Nde ndaikatu moʼãi rekañy chugui. Rejepokuáta ha reñemeʼẽta chupe. Rejereraha rire hendápe, rejereraháta Babilóniape.  Opáichavo, ehendúke, Judá ruvicha guasu Sedequías, che, opa mbaʼe Jára, haʼétava ndéve: nderejejuka moʼãi.  Remanóta pyʼa guapýpe ha ojehapýta mbaʼe ryakuã porã reñeñotỹ ramo, ojehapy haguéicha nde ru kuéra ypykue nde mboyve oisãmbyhy vaekue oñeñotỹ ramo guare ha ojeʼéta: Áina che ruvicha guasu, ojejaheʼóvo nde rehe. Che, opa mbaʼe Jára, ameʼẽ che ñeʼẽ.’”   Maranduhára  Jeremías heʼi opa koʼã mbaʼe mburuvicha guasu Sedequíaspe Jerusalénpe.  Upe aja, Babilonia ruvicha guasu ñorãirõhára kuéra ondyry hína Jerusalén, Laquis ha Azecá rehe. Umíva añónte umi táva oñeñangareko mbaretéva opytáva gueteri Judápe.   Ñandejára oñeʼẽ Jeremíaspe, mburuvicha guasu Sedequías heʼi rire opa Jerusalengua ndive opoi haguã tembiguáigui.  Pe iñeʼẽ heʼi opa oguerekóva tembiguái hebréo kuimbaʼéva térã kuñáva, opoi vaerãha chugui kuéra, ani haguã avave oguereko hembiguái ramo hetã guápe.  Opa mburuvicha ha tavagua omoporã upe ojeʼéva ha opoi hembiguái kuéragui.  Upéi katu ombyasy jey ha ogueru jey chupe kuéra hembiguairã.   Upérõ Ñandejára oñeʼẽ Jeremíaspe ha heʼi chupe:  “Che, Tupã Israel Jára, ajapo vaekue ñeʼẽ meʼẽ pende ru kuéra ypykue ndive anohẽ ramo guare chupe kuéra Egíptogui oiko haguépe tembiguái ramo. Haʼe vaekue chupe kuéra  Upévare che, opa mbaʼe Jára, haʼe: “Peẽ na pehenduséi vaekue che ñeʼẽ ha ndapepoíri pene rembiguáigui haʼéva pene retãgua. Upévare koʼágã apoíta ñorãirõ, mbaʼasy asãi ha ñembyahýigui ojapo haguã pende rehe peteĩ mbaʼe omohesasẽmbátava opa tetã yvy ári guápe. Che, opa mbaʼe Jára, upéicha haʼe.  Judá ruvicha guasúrõ guare Joaquim  Josías raʼy, Ñandejára oñeʼẽ chéve ha heʼi:  “Tereho recabíta kuéra rendápe ha eñeʼẽ hendive kuéra. Upéi eraha chupe kuéra peteĩ tupao kotýpe ha emeʼẽ chupe kuéra kaguy.”  Che, Jeremías, aha ahecha Jaazaníaspe, (ambue Jeremías raʼy ha Habasinías níetope), ityvýra ha itaʼýra kuérape, ha mayma recabítava.  Ha araha chupe kuéra tupaópe, karai marangatu Hanán, Igdalías raʼy kotýpe. Ko koty oĩ tupao ruvicha kuéra koty ykére, Maaseías Salum raʼy koty ári. Kóva vaekue tupao reike rerekua.  Ambohasa recabíta kuérape kópa ha mbayru renyhẽ kaguýgui ha haʼe chupe kuéra: “Kóina peʼu.”   Haʼe kuéra heʼi: “Ore ndoroʼúiva kaguy, ore ru ypykue Jonadab Recab  raʼy heʼi haguére ore ha ore ñemoñare arakaʼeve ndoroʼúi vaerãha kaguy.  Heʼi avei oréve ani haguã rojogapo térã roñemitỹ térã romoĩ parralty. Heʼi roiko haguã óga vakapípe opa árape guarã, roikove puku haguã ko yvy roikohápe mombyrygua ramo.  Ore rojapo vaekue ore ru ypykue Jonadab ñeʼẽ ha arakaʼeve ndoroʼúi vaekue kaguy, tahaʼe ore térã ore rembireko térã ore raʼy kuéra,  avei ndorojogapói ha ndoroguerekói parralty térã kokue.  Roiko óga vakapípe ha rojapo opa mbaʼe heʼi vaekue ore ru ypykue Jonadab.  Babilonia ruvicha guasu Nabucodonosor ondyry ramo ore retãre katu, roju Jerusalénpe rokañy haguã caldéo ha sírio ñorãirõhára kuéragui. Upévare roiko hína Jerusalénpe.”   Upérõ Ñandejára oñeʼẽ Jeremíaspe ha heʼi chupe:  “Che, Tupã Israel Jára che puʼakapáva, haʼe ndéve reho haguã ere Judá ha Jerusalén guápe: ‘Pejapóke haʼe kuéraicha ha pehendu che ñeʼẽ. Che, opa mbaʼe Jára, upéicha haʼe.  Jonadab Recab raʼy ñemoñare kuéra ojapo upe haʼe haʼéi vaekue chupe kuéra, ani haguã hoʼu kaguy, ha koʼagãite peve ndoʼúi iñeʼẽ rendúgui itúva ypykuépe. Che avei haʼe jey-jey vaekue peẽme upe pejapo vaerã ha ndapejaposéi vaekue.  Recab raʼy Jonadab ñemoñare kuéra ojapo upe heʼi vaekue itúva ypykue. Israelgua katu ndojapói upe che haʼe vaekue.  Upévare che, Tupã Israel Jára che puʼakapáva, haʼe péicha: Judá ha Jerusalengua ári aitýta opa mbaʼe vai haʼe vaekue, Añeʼẽ haguére peẽme ha ndapeikuaaséi haguére mbaʼeve, pohenói ha ndapejúi haguére.”   Upéi Jeremías heʼi recabíta kuérape: “Tupã Israel Jára ipuʼakapáva heʼi: ‘Pene ñeʼẽ rendu haguére pende ru ypykue Jonadábpe, pejapo haguére hembiapoukapy ha pembyaje haguére chupe,  che, Tupã Israel Jára che puʼakapáva, haʼe peẽme oĩtaha katuete opa ára Jonadab ñemoñare oikótava che rembiguái ramo.’” Áño 4 oñepyrũ haguépe oisãmbyhy Judá ruvicha guasu Joaquim  Josías raʼy, Ñandejára oñeʼẽ Jeremíaspe ha heʼi chupe:  “Kuatia haihápe ehai opa mbaʼe haʼe vaekue ndéve Israel, Judá ha ambue tetã nguérare, añepyrũ guive añeʼẽ ndéve Josías oisãmbyhy ramo guare, koʼagãite peve.  Jeremías ohenói Baruc Nerías raʼýpe ha heʼi chupe opa mbaʼe Ñandejára heʼi vaekue chupe. Baruc ohaipa umíva kuatiápe.  Upéi Jeremías heʼi Barúcpe koʼã mbaʼe: “Emaʼẽ, koʼágã naiméi aha haguãicha tupaópe.  Upévare, ágã oiko vove karuʼỹha ára tereho ha emoñeʼẽ ko kuatia oĩháme umi mbaʼe haʼe vaekue ndéve ha nde rehai vaekue, ikatu haguã opa tetãgua ha opa umi oikóva Judá táva kuérape oútava koʼápe, ohendu pe heʼikáva Ñandejára.  Ikatu mbaʼéko oñemboʼe hikuái Ñandejárape ha upéi oheja umi hembiapo vai. Tuicha ha mbaʼe ivaíva niko hína upe Ñandejára pochy haʼe heʼi vaekue oitytaha koʼã tetãgua ári.”  Baruc ojapo maranduhára Jeremías heʼi haguéicha chupe. Oho tupaópe ha omoñeʼẽ Ñandejára marandu oĩháicha upe kuatia apakuapýpe.   Mes 9 áño 5 oñepyrũ haguépe oisãmbyhy Judá ruvicha guasu Joaquim Josías raʼy, ojejapouka karuʼỹ Ñandejára renondépe Jerusalengua ha opa umi ou vaekue ambue Judá táva kuéragui peguarã.  Baruc oho tupao korapy yvate guápe, Okẽ Pyahu reiképe ha mbaʼe haihára Guemarías Safán  raʼy koty guive, omoñeʼẽ opavave peguarã pe kuatia oĩháme Jeremías ñeʼẽ.   Guemarías raʼy ha Safán remineno Micaías ohendu pe Ñandejára heʼikáva ha Baruc omonẽʼẽ vaekue upe kuatiápe,  ha oho mburuvicha guasu rógape, mbaʼe haihára kotýpe, ijatyhápe mburuvicha kuéra: Elisamá, mbaʼe haihára, Semaías raʼy Delaías, Acbor raʼy Elnatán, Safán raʼy Guemarías, Hananías raʼy Sedequías ha ambue mburuvicha kuéra.  Micaías omombeʼu chupe kuéra ohenduvaekue Baruc omoñeʼẽ upe kuatia apakuapýgui.  Mburuvicha kuéra omondo Netanías raʼy, Selemías remineno ha Cusí remineno Jehudípe, heʼívo Barúcpe ogueraha haguã pe kuatia omoñeʼẽ vaekue tetãgua renondépe. Baruc ogueraha upe kuatia ha oho hendápe kuéra.  Haʼe kuéra heʼi chupe: --Eguapy ha emoñeʼẽ oréve upe kuatia. Baruc omoñeʼẽ chupe kuéra  ha ohendu vove okyhyje eterei hikuái ha heʼi joa ojupe: --Ñamombeʼu vaerã opa koʼã mbaʼe mburuvicha guasúpe.   Upéi heʼi hikuái Barúcpe: --Emombeʼu oréve mbaʼéichapa rehai raʼe opa koʼã mbaʼe.   Baruc heʼi: --Jeremías ete voi heʼi chéve opa koʼã mbaʼe ha ahai tíntape ko kuatiápe.   Upérõ heʼi hikuái Barúcpe: Tapehóke Jeremías ndive pekañy ha aníke avave oikuaa mamópa peime!   Mburuvicha kuéra oheja pe kuatia mbaʼe haihára Elisamá kotýpe ha oho mburuvicha guasu rógape omombeʼúvo chupe opa mbaʼe.  Mburuvicha guasu omondo Jehudípe oguerúvo pe kuatia mbaʼe haihára Elisamá kotýgui ha ogueru vove Jehudí omoñeʼẽ upéva mburuvicha guasu ha mburuvicha kuéra hendive oĩvape.  Haʼégui mes 9, mburuvicha guasu ojepeʼe hína ikotýpe tata ypýpe.  Jehudí omoñeʼẽmba vove peteĩva umi kuatiágui, mburuvicha guasu oikytĩ upéva ikysépe ha omombotatápe. Upéicha ojapo ohapypa peve.  Mburuvicha guasu ha mburuvicha kuéra ohendúva pe kuatiañeʼẽ ndohechukái kyhyje térã mbaʼeveichagua mbaʼe mbyasy.  Elnatán, Delaías ha Guemarías ojerure asy mburuvicha guasúpe ani haguã ohapy pe kuatia. Haʼe katu ndoikuaaséi mbaʼeve.  Heʼi uvei mburuvicha guasu raʼy Jerahmeel, Azriel raʼy Seraías ha Abdeel raʼy Selemíaspe oho haguã ipojái Jeremías ha iñirũ Baruc rehe. Ñandejára katu omokañy chupe kuéra.   Mburuvicha guasu ohapy rire pe kuatia Jeremías ohaika vaekue Barúcpe, Ñandejára oñeʼẽ jeremíaspe ha heʼi chupe:  “Ehaika jey ambue kuatiápe opa mbaʼe ojehai vaekue upe tenonderépe ohapy vaekue Judá ruvicha guasu Joaquim.  Che, opa mbaʼe Jára katu, haʼe ndéve, Judá ruvicha guasu Joaquim, ne ñemoñare ndoguapy moʼãiha David guapyhápe. Ne reʼõngue opytáta kuarahy akúpe arakue ha y rypyʼa guýpe pyharekue.  Ndéve, ne ñemoñare kuéra ha mburuvicha kuéra ne ndive oĩvape poinupãta pene rembiapo vaikuére. Aitýta pende ári, opa Jerusalén ha Judagua ári opa umi mbaʼe vai haʼe vaekue ha peẽ na pehenduséi vaekue.’”   Upérõ Jeremías omeʼẽ ambue kuatia iñirũ Barúcpe, ohai haguã pype opa mbaʼe Jeremías heʼi vaekue, heʼise ojehai vaekue pe kuatia ñeʼẽme mburuvicha guasu Joaquim ohapy vaekue. Jeremías ombojoapy hetave mbaʼe koʼãichagua. Babilonia ruvicha guasu Nabucodonosor omoĩ Judá ruvicha guasúrõ Josías raʼy Sedequíaspe, Joaquim raʼy Jeconías  rendaguépe.  Sedequías, mburuvicha kuéra ha Tetãgua katu ndoikuaaséi mbaʼeve upe Ñandejára heʼikávagui maranduhára  Jeremías rupi.   Mburuvicha guasu Sedequías omondo Selemías raʼy Jucálpe ha Maaseías raʼy paʼi  Sofoníaspe, maranduhára Jeremías rendápe heʼívo chupe: “Eñemboʼe ore rehe Tupã ore Járape.”  Jeremías neʼĩra gueteri oñemyakãsã ha ikatu oiko opa rupi.  Upe aja, faraón ñorãirõhára osẽma raʼe Egíptogui. Caldéo kuéra ondyrýva hína Jerusalén rehe oikuaa vove, osẽ upégui.   Upérõ Ñandejára oñeʼẽ maranduhára Jeremíaspe ha heʼi chupe heʼi haguã  pe haʼe heʼikáva umi oñembou vaekuépe: “Peje Judá ruvicha guasu pene mbou vaekuépe, faraón ñorãirõhára kuéra osẽ vaekue pene pytyvõ haguã, oho jeymaha Egíptope.  Caldéo kuéra ou jeýta ondyrývo táva Jerusalén rehe, oñemombaʼéta hese ha ohapypáta.  Che, opa mbaʼe Jára, pomomarandu: Reínte pehaʼarõta caldéo kuéra oho jeytaha. Ndaupéicha moʼãi hína.  Pende puʼaka ramo jepe caldéo kuérare ha opyta ramo jepe hekohápe mbovymi haʼe kuérava ojekutupáva, umíva opuʼãta ha ohapýta pende táva.”   Ñorãirõhára caldéo oho ramo hína Jerusaléngui oikuaágui ouha faraón ñorãirõhára,  Jeremías osẽ pe távagui oho haguã Benjamín yvýpe ombojaʼóvo yvy hetãgua apytépe.  Ha oguahẽ vove Benjamín Rokẽme, peteĩ kuimbaʼe hérava Irías, Selemías raʼy ha Hananías remineno, haʼéva táva ñangarekoha ruvicha, ipojái Jeremías rehe ha heʼi chupe: --Nde rehasáta hína caldéo kuérape!   Jeremías heʼi chupe: --Nahániri, ndahasa moʼãi. Irías katu ndoikuaaséi mbaʼeve. Omyakãsã chupe ha ogueraha mburuvicha kuéra rendápe.  Koʼãva ipochy eterei Jeremías ndive, oinupãuka ha ombotyka mbaʼe haihára Jonatán rógape, upérõ oikóva koty pytũ ramo.  Jeremías oñemoinge hugua pegua koty pytũme ha upépe oiko are.   Mburuvicha guasu Sedequías ogueruka Jeremías hógape ha oporandu chupe ñemiháme: --Mbaʼe piko heʼika Ñandejára? Jeremías heʼi chupe: --Heʼika reʼataha Babilonia ruvicha guasu pópe   Ha oporandu chupe: --Mbaʼépa ajapo raʼe nde rehe térã mburuvicha kuéra térã tetãgua rehe añemoinge haguã koty pytũme?  Mamo piko oĩ umi maranduhára heʼi vaekue ndéve Babilonia ruvicha guasu nondyry moʼãiha nde rehe térã ko tetãre?  Che rendu koʼágã che ruvicha guasu ha ejapo ko ajeruréva ndéve. Ani kena reheja ajereraha jey mbaʼe haihára Jonatán rógape, ani amano mbaʼe upépe.   Upérõ mburuvicha guasu Sedequías heʼi Jeremías opyta vaerãha mburuvicha guasu róga korapýpe ha opa ára ojereraha haguã chupe mbuja, upe mbuja ojejapohágui. Ha péicha ojejapo oĩ aja mbuja távape. Upéicha Jeremías opyta vaekue mburuvicha guasu róga korapýpe. Matán raʼy Sefatías, Pashur raʼy Guedalías, Selemías raʼy Jucal ha Malquías raʼy Pashur ohendu Jeremías heʼi ramo tetãgua renondépe koʼã ñeʼẽ:  “Ñandejára heʼi: Pe opytáva ko távape omanóta ñorãirõme térã ñembyahýigui térã mbaʼasy asãigui. Pe osẽva ha oñemeʼẽva caldéo kuérape katu oikovéta.’   Upérõ mburuvicha kuéra heʼi mburuvicha guasúpe: --Tekotevẽ jajuka pe kuimbaʼépe, iñeʼẽme niko omopyʼamirĩmba hína ñorãirõhára ha táva guápe opytáva gueteri ko távape. Haʼe ndohekái iporãva, ivaívante uvei ko táva guápe guarã.   Mburuvicha guasu Sedequías heʼi chupe kuéra: --Pejapo hese pejaposéva. Che ndaikatúi añemoĩ pende rehe.   Upérõ ipojái hikuái Jeremías rehe ha oity mburuvicha Malquías ykuápe, oĩva mburuvicha guasu róga korapýpe. Omboguejy hikuái chupe osãingohápe peteĩ mbaʼesãpe. Pe ykua ndahiʼýi ha henyhẽ tujúgui. Jeremías ojasuru pe tuju kuápe.   Peteĩ kuimbaʼe Etiopiagua hérava Ébed-Mélec, ojehayhúva mburuvicha guasu rógape, ohendu Jeremías ojeity hague ykuápe. Upérõ mburuvicha guasu oĩ hína ñembyatyhápe Benjamín Rokẽme.  Upérõ Ébed-Mélec osẽ mburuvicha guasu rógagui ha oho heʼi mburuvicha guasúpe:   --Che ruvicha guasu, pe ojejapo vaekue Jeremías rehe hína peteĩ mbaʼe nde vaipa jepéva. Oity hikuái chupe ykuápe ha upépe omanóta ñembyahýigui, ndaiporivéigui távape hiʼupyrã.  Pyaʼe mburuvicha guasu heʼi Ébed-Mélecpe togueraha 30 kuimbaʼe oguenohẽ haguã Jeremíaspe upe ykuágui omano mboyve.  Ébed-Mélec oho mburuvicha guasu rógape oñeñongatuhápe ao ha ogueraha upégui trápo tuja, omboguejy sã rupi upe ykuápe Jeremías peguarã  ha heʼi chupe: --Emoĩ umi trápo nde jyva guýpe ani haguã pe mbaʼesã ne hunga. Jeremías ojapo upéicha.  Upérõ umi kuimbaʼe ohupi chupe ha oguenohẽ upégui. Jeremías opyta mburuvicha guasu róga korapýpe.   Mburuvicha guasu Sedequías oguerahauka hendápe maranduhára Jeremíaspe, tupao rokẽ mbohapyhápe. Upépe heʼi chupe: --Taporandu porã mandi ndéve ha aipota ere chéve añete hapete.   Jeremías heʼi chupe: --Haʼe ramo ndéve che jukaukáta ha añemoñeʼẽ ramo ndéve nderéi kuaase moʼãi mbaʼeve.  Mburuvicha guasu Sedequías katu ñemiháme heʼi Jeremíaspe: --Ñandejára ñande Apohare réra rehe ameʼẽ ndéve che ñeʼẽ, ndorojukauka moʼãi ha noromeʼẽ moʼãiha nde jukaséva pópe.   Upérõ Jeremías heʼi Sedequíaspe: --Tupã Israel Jára ipuʼakapáva heʼi: ‘Reñemeʼẽ ramo Babilonia ruvicha guasu mburuvicha kuéra pópe, nde ha nde rogagua neremano moʼãi, ko táva katu ndojehapy moʼãi.  Nereñemeʼẽi ramo chupe kuéra katu, caldéo kuéra oñemombaʼéta ko távare ha ohapýta, nde katu ndaikatu moʼãi rekañy.’   Sedequías heʼi chupe: --Akyhyje Judeagua caldéo kuérape ohasa vaekuégui. Haʼa ramo ipópe kuéra oñemboharáita che rehe.   Jeremías heʼi chupe: --Ndereʼa moʼãi ipópe kuéra che ruvicha guasu. Ejapo katu pe Ñandejára oipotáva. Oho porãta ndéve che ruvicha guasu ha neremano moʼãi.  Ñandejára ohechaukáma chéve pe ojehútava ndéve nereñemeʼẽséi ramo.  Opa kuña kuéra opytáva Judá ruvicha guasu rógape oñerenohẽta ha oñemeʼẽta Babilonia ruvicha guasu mburuvicha kuérape. Umi kuña kuéra voi heʼíta: ‘Mburuvicha guasu irũ tee ombotavy chupe ha ipuʼaka hese. Oheja chupe ojasuru tujúpe ha ojei chugui.’   Jeremías heʼive ohóvo mburuvicha guasúpe: --Opa mburuvicha guasu kuña ha itaʼýra kuéra oñemeʼẽta caldéo kuéra ha nde che ruvicha guasu nerekañy moʼãi chugui kuéra, reñemeʼẽta uvei Babilonia ruvicha guasu pópe, ha pe táva ojehapýta.   Upérõ Sedequías heʼi Jeremíaspe: --Ne rakateʼỹ ramo nde rekovére ani reñeʼẽ kóva rehe avaveichagua ndive.  Mburuvicha kuéra oikuaávo añeʼẽ hague ne ndive oúta oporandu ndéve mbaʼépa ere chéve ha mbaʼépa haʼe ndéve raʼe. Heʼíta ndéve neremano moʼãiha remombeʼu ramo chupe kuéra opa mbaʼe.  Ere chupe kuéra rejerure hague chéve ani haguã romondo jey Jonatán rógape neremanoséigui upépe.   Ha upéicha ojehu: opa mburuvicha kuéra oho Jeremías rendápe ha ombaʼe porandu chupe. Haʼe katu heʼi chupe kuéra mburuvicha guasu heʼi hagueichaite. Upérõ oheja chupe. Avave niko nohendúi vaekue upe ñemongeta.  Ha Jeremías opyta mburuvicha guasu róga korapýpe upe ára Jerusalén hoʼa hague peve. Ára 10pe, upe mes 10hápe, ha 9 áñoma oisãmbyhy haguépe Judápe Sedequías, Babilonia ruvicha guasu Nabucodonosor oho iñorãirõhára kuéra reheve Jerusalén gotyo. Oguahẽvo, omongora pe táva.  Ára 9 mes irundyha áño 11 oñepyrũ haguépe oisãmbyhy Sedequías, ñorãirõhára ondyrýva oike távape,  ha opa Babilonia ruvicha guasu mburuvicha kuéra oike ha oñemohenda pe okẽ mbyte guápe. Umíva vaekue Nergal-Sarezer, Samgar-Nebó, Sarsequim, mburuvicha yvategua, ha ambue Nergal Sarézer, avei mburuvicha yvategua.   Mburuvicha guasu Sedequías ha iñorãirõhára, ohechávo pe ojehúva, oheja itáva ñemiháme. Osẽ pyhare mburuvicha guasu yvotyty rape rupi, pe okẽ rupi oĩva mokõi korapy yvate paʼũme ha oho Jordán ñu rape rupi.  ha chupe ohesaʼouka, oipokua ha ogueraha Babilóniape.   Caldéo kuéra ohapy mburuvicha guasu róga ha táva pegua óga kuéra ha oity yvýre Jerusalén korapy yvate kuéra.  Ipahápe Nebuzaradán, mburuvicha guasúre oñangarekóva ruvicha, ogueraha Babilóniape jepokuapy umi tavagua hembýva ha umi ohasa vaekue caldéo kuérape ohejaʼỹre avave tavagua.  Judá yvýpente oheja mbovymi imboriahuvéva, oguerekoʼỹva mbaʼeve, ha upe árape omeʼẽ chupe kuéra iparralty ha ikokuerã.   Babilonia ruvicha guasu Nabucodonosor heʼi koʼã mbaʼe Jeremías rehe mburuvicha guasúre oñangarekóva ruvicha Nabuzaradánpe:  “Eñangareko ha ani rejapo hese mbaʼeve ivaíva, emeʼẽ uvei chupe opa mbaʼe ojeruréva.”  Upérõ Nebuzaradán ha hendive Nabusazbán ha Nergal-Sarezer, mokõive mburuvicha yvategua, ha opa Babilonia ruvicha guasu mburuvicha,  oguenohẽka Jeremíaspe mburuvicha guasu róga korapýgui ha omeʼẽ Ahicam raʼy ha Safán remineno Guedalíaspe ogueraha haguã chupe hógape. Upéicha Jeremías opyta oiko tetãgua apytépe.   Jeremías oiko ramo guare iñembotypy mburuvicha guasu róga korapýpe, Ñandejára oñeʼẽ chupe ha heʼi:  “Tereho ha ere Etiopiagua Ébed-Mélecpe: ‘Tupã Israel Jára ipuʼakapáva heʼi: Ajapóta pe haʼe vaekue ko távare, vairã ndahaʼéi iporã haguã chupe. Koʼa mbaʼe ojehu ramo nde reiméta upépe.  Che katu romoʼãta ani haguã reʼa umi rekyhyjeha pópe. Che, opa mbaʼe Jára, upéicha haʼe.  Che roipeʼáta jejukágui. Ikatúta rekañy rejerovia haguére che rehe. Che, opa mbaʼe Jára, upéicha haʼe.’” Ñandejára heʼi: “Peteĩ kuimbaʼe opoírõ hembirekógui, ha pe kuña ojeívo chugui, omenda ramo ambuére, upe tenondere ndaikatu véima omenda hese. Upéva imarã. Nde katu Israel reñemongyʼa heta ndive, ha koʼágã rejuse jey che ndive!” Che, opa mbaʼe Jára, upéicha haʼe.   “Emaʼẽmi umi yvy perõre. Emaña porã. Mamópa nereñemongyʼái raʼe? Reguapy tape yke rupi Arabiagua ojapoháicha yvy ojeikoʼỹháme, rehaʼarõ nde rererekoharãme. Péicha remongyʼa upe tetã nde reko kyʼa ha nde reko añanguépe.   Mburuvicha guasu Josías  oisãmbyhy ramo guare, heʼi chéve Ñandejára: “Nderehechái piko mbaʼépa ojapo Israel jeroviahaʼỹ? Oho ha oñemeʼẽ teko kyʼápe opa ijyvateha  rupi ha opa yvyra guasu guýpe.  Che aimoʼã, ojapo rire opa umi mbaʼe vai ou jeytaha che ndive, ha ndouvéi. Itykéra reko vai Judá ohecha kóva.  Ha ohecha avei che amboyke hague Israel jeroviahaʼỹme ha apoi hague chugui che myakã ratĩ haguére. Judá, Israel tykéra reko vai katu ndokyhyjéi ha haʼe avei oho oñemeʼẽ teko kyʼápe.  Ha péicha pyaʼe eterei omomarã upe tetã. Che myakã ratĩ omombaʼe guasúvo ita ha yvyra kuéra.  Upéi katu Judá reko vai ndou jevýi avei che ndive ipyʼaite guive, che mbotavy uvei. Che, opa mbaʼe Jára, upéicha haʼe.”   Ñandejára heʼi chéve: “Israel jeroviahaʼỹ ndahaʼéi hembiapo vai etéva Judá reko vaícha.  Tereho yvate gotyo ha emyerakuã ko ñeʼẽ: ‘Ñandejára heʼi: Eju jey che ndive, Israel jeroviahaʼỹ! Ndahechauka moʼãi ndéve tova puku ha nda che pochy aréigui, ha che pyʼa porãgui. Che, opa mbaʼe Jára, upéicha haʼe.   Aipotánte rehecha kuaa ne rembiapo vai hague, ha repuʼã hague Tupã nde Jára rehe. Reiko hague opa rupi mborayhu mombyrygua rekávo, opa yvyra guasu guýpe ha nerehendúi hague che ñeʼẽ. Che, opa mbaʼe Jára, upéicha haʼe.’”   Ñandejára heʼi: “Peju jey, tekove jeroviahaʼỹ, che hína pende Jára. Opa távagui peteĩme ha opa ógagui mokõime poguerúta Siónpe.  Ameʼẽta peẽme pene sãmbyhyharã che arohorýva. Haʼe kuéra pene sãmbyhýta mbaʼe kuaa ha arandúpe.  Jerusalén oñembohérata upérõ Ñandejára guapyha. Opa tetã nguéra oñembyatýta upépe che rerohory haguã ha ndoiko moʼãveí iñakãre ha noñemohatã moʼãi ivaívape.   Oguahẽvo upe ára, Judá ha Israel oñemopeteĩ jeýta ha oñondive ou jeýta tetã yvate gotyo guágui upe yvýpe ameʼẽ vaekue imbaʼe teerã pende ru kuéra ypy kuépe.”   “Israel, añembopyʼa peteĩ vaekue roguerekóvo che raʼýrõ, ha ameʼẽvo ndéve yvy ne porãva, iporãvéva opa tetã apytégui. Che aimoʼã che reguerekotaha nde ru ramo ha nda che reja moʼãiha arakaʼeve.   “Oñehendu osapukáiva yvy perõme. Umíva hína Israelgua ojerure asýva poriahurereko! Opia vaekue tape porãgui ha hesarái che hegui, Tupã Ijára.   Peju jey che ndive, tekove jeroviahaʼỹ, ha che amongueráta pende reko jeroviahaʼỹ.” “Ápe roime, roju ne rendápe, ndégui Tupã ore Jára.   Reiete roho ijyvateha  rupi ha yvytýre rosapukái joa, Tupã ore Jára añoite ore renohẽ kuaa jejopy vaígui.   Umi tupã guaʼu ñemombaʼe guasu ore motĩ etéva, ohundipa opa ohupyty vaekue ore ru kuéra ore mitã guive: ovecha, mymba, taʼýra ha tajýra kuéra.   Ñandejára oñeʼẽ Jeremíaspe, Nebuzaradán, mburuvicha guasúre oñangarekóva ruvicha, opoi rire chugui Ramáme. Nebuzaradán ojuhu raʼe chupe ipokuapy umi Jerusalén ha Judagua apytépe ojereraháva hína Babilonia gotyo.   Pe mburuvicha omboyke Jeremíaspe ha heʼi chupe: “Tupã nde Jára pene momarandu vaekue omboutaha ko ivaíva pene retãme,  ha koʼágã ojapóma upe heʼi vaekue. Kóva ojehu peẽme pepuʼã haguére pende Jára rehe ha na pehenduséi haguére iñeʼẽ.  Péina koʼágã voi rojora ne sãgui. Rejuse ramo che ndive Babilóniape eju. Che añangarekóta nde rehe. Nderejuséi ramo katu epyta. Rereko pe tetã tuichakue ne mbaʼerã. Tereho rehosehápe.  Rehose jey ramo, tereho Ahicam raʼy ha Safán remineno Guedalías rendápe, chupe niko Babilonia ruvicha guasu omoĩ Judá táva kuéra sãmbyhyhárõ. Eiko hendive ha ne retãgua ndive. Tereho rehosehápe.” Upéi pe mburuvicha omeʼẽ Jeremíaspe jopói ha hiʼupyrã ha omondo chupe.  Jeremías oho Guedalías ndive Mízpape ha oiko hendive ha umi opyta vaekue ndive upe tetãme.   Mburuvicha ha ñorãirõhára kuéra Judagua oĩva gueteri umi ñu rupi, oikuaa vove Babilonia ruvicha guasu omoĩ hague tetã sãmbyhyhárõ Ahicam raʼy Guedalíaspe oñangareko haguã kuimbaʼe, kuña ha mitã imboriahuvévare, ndojererahái vaekue Babilóniape,  oho hesegua kuéra ndive Mízpape Guedalías rendápe. Umíva apytépe oĩ Netanías raʼy Ismael, Caréah raʼy kuéra Johanán ha Jonatán, Tanhúmet raʼy Seraías, Efai Netofagua raʼy kuéra ha Jezanías, peteĩ kuimbaʼe Maacatgua raʼy ikuimbaʼe kuéra ndive.  Guedalías omeʼẽ chupe kuéra iñeʼẽ Ñandejára rérape: “Ani pekyhyje peñemoĩ haguã caldéo kuéra po guýpe. Pepyta peiko ko tetãme. Peñemoĩ Babilonia ruvicha guasu po guýpe ha oho porãta peẽme.  Che apytáta Mízpape añeʼẽ haguã pende rehe caldéo kuérape haʼe kuéra ou ramo koʼa rupi. Pembyaty heta porã kaguy, yva ha ñandyry ha upéicha ikatúta pepyta umi táva peñemombaʼe haguépe.”  Avei umi Judagua oĩva Moab, Amón, Edom ha ambue tetã rupi, oikuaa Babilonia ruvicha guasu oheja hague Judagua opyta hetãme ha omoĩ hague Guedalíaspe isãmbyhyha ramo.  Upérõ ou jey hikuái Judápe opa guio isarambi hague rupi ha oho Guedalías rendápe Mízpape. Haʼe kuéra avei ombyaty kaguy ha yva heta porã.   Caréah raʼy Johanán ha opa ñorãirõhára ruvicha opyta vaekue ñu rupi oho Mízpape Guedalías rendápe,  ha heʼi hikuái chupe: --Ndereikuaái piko Amón ruvicha guasu Baalís ombou hague Netanías raʼy Ismaélpe nde jukávo? Guedalías katu ndogueroviái chupe kuéra.  Upérõ Johanán heʼi ñemiháme Guedalíaspe: --Tahána tajuka Ismaélpe. Ha toikuaaʼỹ avave mávapa ojapo raʼe. Mbaʼére piko rohejáta nde juka? Kóva omosarambipáta Judagua ijaty vaekue nde ykére, ha oñehundipáta pe mbovymi opytáva gueteri Judágui.  Guedalías katu heʼi chupe: --Aníke rejapo! Japu hína upe eréva Ismael rehe. Mes 7hápe, Netanías raʼy ha Elisamá remineno Ismael mburuvicha guasu rogagua, oho Mízpape Guedalías rendápe. Omoirũ chupe 10 kuimbaʼe. Ha upépe, Mízpape, okaru aja oñondive,  Ismael ha umi 10 omoirũva chupe, opuʼã sapyʼa ha ojuka Guedalías, Babilonia ruvicha guasu omoĩ vaekuépe Judá sãmbyhyhárõ.  Ismael ojuka avei opa Judagua ha caldéo ñorãirõhára kuéra oĩva Mízpape Guedalías ndive.   Upe ára ambuépe, ojekuaa mboyve pe ojehu vaekue,  oguahẽ Siquem Siló ha Samaríagui 80 kuimbaʼe oñehendyvaʼo, ijao omondoro ha hete kuéra oikutupa vaekue. Ogueru mbaʼe kuaveʼẽ  ha insiénso oikuaveʼẽ haguã Ñandejárape tupaópe.  Upérõ Ismael osẽ Mízpagui huguãitĩvo, ha hasẽ ohóvo tapére. Oguahẽ vove, heʼi chupe kuéra: --Peju pehecha Ahicam raʼy Guedalíaspe.   Ha oguahẽ vove hikuái upe táva mbytépe Ismael ha hendivegua ojuka chupe kuéra ha oity peteĩ ykuápe.  Opáichavo 10 haʼe kuérava heʼi Ismaélpe: --Ani ore juka. Roguereko trígo, seváda, ñandyry ha eíra iñongatupy ñúme. Upérõ Ismael ndojukái chupe kuéra.  Pe ykua Ismael oity haguépe umi kuimbaʼe ojuka vaekue retekue, haʼe upe mburuvicha guasu Asá ojapouka vaekue oñorãirõ ramo Israel ruvicha guasu Baasá ndive.   Ismael ogueraha avei mburuvicha guasu rajy kuéra ha umi opytáva Mízpape, mburuvicha guasúre oñangarekóva ruvicha Nebuzaradán omoĩ vaekue Guedalías po guýpe. Ismael oipokua chupe kuéra ha oho Amón rape gotyo.   Caréah raʼy Johanán ha mburuvicha kuéra oĩva hendive oikuaa vove Ismael oporojuka hague,  ombyaty hesegua kuérape ha oho oñorãirõvo hendive. Ojuhu chupe y renda Gabaón pegua ypýpe.   Umi Ismael ogueraháva iñapytĩmby, ohecha ramo Johanán ha opa mburuvichápe omoirũva chupe, ovyʼa eterei,  ha oho oñembyaty Johanán ndive.  Ismael ha 8 iñirũ nguérava katu okañy jepe Johanángui ha oho Amón retã gotyo.   Johanán ha mburuvicha kuéra omoirũva chupe katu opyta ñorãirõhára, kuña, mitã ha mburuvicha kuéra reheve Ismael ogueraha vaekue ipokuapy Mízpagui ojuka rire Guedalíaspe, ha Johanán ogueru jey vaekue Gabaóngui.  Oho hikuái oguahẽ meve Guerut-Quimámpe, Belén ypýpe, ha upépe opytuʼu ohose moʼã hikuái Egipto peve  okañy haguã caldéo kuéragui, okyhyje niko chugui kuéra Ismael ojuka haguére Guedalíaspe, Babilonia ruvicha guasu oheja vaekue tetã sãmbyhyhárõ. Caréah raʼy Johanán ha opa mburuvicha kuéra, Hosaías raʼy Azarías ha opavave, michĩva ha tuicháva, oñemboja  maranduhára  Jeremías rehe ha heʼi chupe: --Rojeruréta ndéve peteĩ mbaʼe. Roipota rejapo oréve: Eñemboʼe Tupã nde Járape ore rehe mbovymi ropytáva. Ore reta vaekue, koʼágã katu ropyta mbovymi rehechaháicha.  Eñemboʼe ore rehe Tupã nde Járape, tohechauka oréve upe tape roipykúi vaerã ha mbaʼépa rojapo vaerã.   Jeremías heʼi chupe kuéra: --Iporã. Añemboʼéta Tupã pende Járape pende rehe pejerure haguéicha chéve, ha aikuaaukáta peẽme opa haʼe heʼíva añomiʼỹre pende hegui mbaʼeve.   Upérõ haʼe kuéra heʼi Jeremíaspe: --Tupã nde Jára tahaʼe mbaʼe rechahare jeroviaha ha añetegua ndorojapói ramo pe haʼe heʼíva oréve nde rupi.  Ta iporã térã ta ivai oréve pe haʼe heʼíva, rojapóta Tupã ore Jára oipotáva, oho porã haguã oréve.   Ohasa rire 10 ára, Ñandejára oñeʼẽ Jeremíaspe,  Ha haʼe ohenói Caréah raʼy Johanán, mburuvicha kuéra omoirũva chupe ha opavave, michĩva ha tuichávape,  ha heʼi chupe kuéra: “Tupã Israel Jára, peẽ peje hague chéve aporandu haguã, heʼika:  ‘Peime ramo pepyta haguãicha ko tetãme, che pomyakã rapuʼãta, napohundi moʼãi. Poñotỹta ha ndapohapoʼo moʼãi. Ambyasy aity haguére pende ári ko ivaíva.  Ani pekyhyje Babilonia ruvicha guasúgui, pekyhyjeteha. Ani pekyhyje chugui che aimégui pene ndive poipeʼa haguã ipoguýgui. Che, opa mbaʼe Jára, upéicha haʼe.  Poiporiahurerekóta ha amoingéta avei ipyʼápe pende poriahurereko haguã ha oheja haguã peju jey pene retãme.’   Nda pepytaséi ramo ko tetãme katu ha napehendúi Tupã pende Jára ñeʼẽ,  ha peje ramo: ‘Rohoseve Egíptope. Upépe ndorohecha moʼãi ñorãirõ, norohendu moʼãi trompetapu ha noromano moʼãi ñembyahýigui’,  upéicha ramo pehendu peẽ pepytáva gueteri Judágui, ko heʼíva peẽme Tupã Israel Jára ipuʼakapáva: ‘Peẽ pejejatuʼu ramo Egíptope jehóre,  ñorãirõ ha ñembyahýi upe peẽ pekyhyjeteha, pende rupytýta upépe voi ha upépe pemanóta.  Opa ojejatuʼúva oho haguã oiko Egíptope, omanóta upépe ñorãirõme, ñembyahýigui térã mbaʼasy asãigui. Avave ndopyta moʼãi hekove. Avave nokañy moʼãi pe ivaívagui amondótava chupe kuéra.’   Tupã Israel Jára ipuʼakapáva heʼi: ‘Che pochy vai hendy haguéicha Israelguáre, upéicha avei hendýta pende rehe peho ramo Egíptope. Oikóta pende hegui jeharu rechaukaha, peteĩ mbaʼe oporomondýi etereítava, ha ndapeju moʼãvéi koʼápe.’  Peẽme pepytáva gueteri Judagua, Ñandejára heʼi ani haguã peho Egíptope. Haʼe porãma peẽme. Aníke peho.  Tuicha eterei pejavy hína, peẽ voi pejerure ahenói haguã Tupã pende Járape ha peje vaekue chéve: ‘Eñemboʼe Tupã Ñandejárape ore rehe ha eikuaauka oréve opa mbaʼe haʼe heʼíva, rojapo haguã.’  Koʼágã aikuaauka peẽme upe Tupã pende Jára heʼikáva ha ndapei kuaaséi mbaʼeve.  Upévare peikuaa porã mandi voi: ñorãirõ, ñembyahýi ha mbaʼasy asãigui pemanóta upe tetãme pehosehápe peiko.” Jeremías heʼipa vove tetã guápe umi mbaʼe Tupã Ijára kuéra heʼikáva chupe kuéra,  Hosaías raʼy Azarías, Caréah raʼy Johanán ha ambue tekove jejapo heʼi hikuái Jeremíaspe: “Japu hína upe eréva! Ñandejára ndeʼíri ndéve ere haguã oréve ani haguã roho roiko Egíptope.  Nerías raʼy Baruc hína pe ne mopuʼãva ore rehe ore reitységui caldéo pópe ore juka haguã térã ore reraha haguã jepokuahápe Babilóniape.”   Ha upéicha Johanán, mburuvicha kuéra ha avaveichagua tetãgua naiñeʼẽ rendúi Ñandejárape ha ndopytái Judá retãme.  Upéva rangue, Johanán ha opa mburuvicha kuéra ombyaty umi mbovymi opytáva gueteri Judágui, ha oñemosarambi rire tetã nguéra rupi ou jey vaekue Judápe opyta haguã upépe:  kuimbaʼe, kuña, mitã, mburuvicha guasu rajy kuéra ha opa umi mburuvicha guasúre oñangarekóva ruvicha Nebuzaradán oheja vaekue Guedalías pópe oñangareko haguã hese kuéra, umíva apytépe Jeremías ha Baruc.  Oikuaaseʼỹre mbaʼeve upe Ñandejára heʼi vaekuégui, oho hikuái Egíptope  ha oguahẽ táva Tafnéspe.   Tafnéspe Ñandejára oñeʼẽ Jeremíaspe ha heʼi chupe:  “Ehupi nde pópe ita kuéra tuicháva ha, Judagua renondépe, embojasuru tujúpe oĩva jupiha ári faraón róga guasu renondépe.  Haʼe oúta ha ohundíta tetã Egipto. Umi ojeporavo vaekue omano haguã omanóta, ojeporavóva ojereraha haguã tetã ambuépe ojereraháta ha umi ojeporavóva omano haguã ñorãirõme, omanóta ñorãirõme.   Ohapýta Egipto pegua tupã nguéra tupao, itupã nguéra katu ohapýta térã ogueraháta haʼérõ guáicha ojereraháva ipokuapy. Omopotĩta Egipto retã, ovecha rerekua oipeʼaháicha umi ky ojáva ijaóre, ha upéi ohóta avave ojokoʼỹre chupe.  Ohundíta Heliópolis pegua horkon yvate Egíptope ha ohapýta Egipto pegua tupã nguéra tupao.’” Upe Ñandejára oikuaaukáva opa Judagua Egíptope oikóva peguarã, táva kuéra Migdol, Tafnes, Menfis ha yvy gotyogua:  “Tupã Israel Jára ipuʼakapáva heʼi: ‘Peẽ pehecha vaekue opa mbaʼe vai ajapo vaekue Jerusalén ha Judá táva kuérare. Koʼágã oiko chugui kuéra tapere ha avave ndoikói upépe.  Peẽ katu na pehenduséi che ñeʼẽ ha ndapei kuaaséi vaekue mbaʼeve. Pepoi rangue pende reko ahẽgui, akóinte peikuaveʼẽ vaekue insiénso ambue tupã nguérape.  Upérõ hendy vaekue che pochy vai ha che pochy jokohaʼỹ ha hendy tatáicha Judá táva kuérape ha Jerusalén hasaha rupi. Oiko chugui tapere ha opyta avaveʼỹre koʼagãite peve.   ‘Upévare che, Tupã Israel Jára che puʼakapáva, haʼe: mbaʼére piko peẽ voi peity pende ári koʼã mbaʼe nde vaipa jepéva? Mbaʼére piko peheja omano opa Judagua, kuimbaʼe, kuña, mitã ha umi oikove ypy ramóva jepe, opytaʼỹre avave?  Mbaʼére piko che mbopochy pene rembiapópe ha peikuaveʼẽ insiénso ambue tupã nguérape Egíptope, peju haguépe peiko? Upéicha niko peẽ voi peñehundíta pende jupe ha oikóta pende hegui jeharu ha ñemotĩ rechaukaha opa tetã yvy arigua apytépe.  Pende resaráima piko opa mbaʼe vaígui ojapo vaekue pende ru kuéra ypykue, umi ojapo vaekuégui Judá ruvicha guasu ha hembireko kuéra ha umi peẽ voi ha pene rembireko pejapo vaekuégui Judá retãme ha Jerusalén hasaha rupi?  Koʼagãite peve peẽ ndapepoíri pende reko vaígui, ndapekyhyjéi ha ndapejapói tembiapoukapy peẽme ha pende ru kuéra ypy kuépe ameʼẽ vaekue.   Upévare che, Tupã Israel Jára che puʼakapáva, haʼe peẽme: Añembopyʼa peteĩma arúvo pende ári ivaíva ha ahundívo Judá tuichakue.  Upérõ, umi oikuaáva hembireko kuéra oikuaveʼẽha insiénso tupã nguérape, ha kuña kuéra oĩva upépe, umíva peteĩ aty tuicha, ha avei Judagua kuéra oikóva tetã yvy gotyo, heʼi hikuái Jeremíaspe:   --Ndoroi kuaaséi mbaʼeve upe erévagui Ñandejára rérape.  Kuña nguéra ombojoapy: --Ore rojapo jepi mbujape oñekuaveʼẽva Yvága Ruvichápe ha roikuaveʼẽ chupe insiénso ha kaguy kuaveʼẽ, ha upéva rojapo oipotágui ore ména. Ha upéicha rojapóta rohóvo.   Upérõ Jeremías heʼi opa kuimbaʼe ha kuña kuérape oñeʼẽ vaekue chupe upéicha:   --Peimoʼã piko Ñandejára ndoikuaaiha térã hesarái hague, peẽ ha pende ru kuéra ypykue, pende ruvicha guasu, pende ruvicha kuéra ha opa tetãgua oikuaveʼẽha insiénso tupã nguérape Judá táva kuérape ha Jerusalén hasaha rupi?  Jeremías heʼi avei opavavépe ha kuña kuérape raẽvete: --Pehendu ko Ñandejára heʼíva, peẽ Judagua peikóva Egíptope.  Tupã Israel Jára ipuʼakapáva heʼi: ‘Peẽ kuña kuéra peje pende juru rupi ha pene rembiapo rupi pejapo. Peje peikuaveʼẽtaha insiénso ha kaguy kuaveʼẽ Yvága Ruvichápe, ha pejapotaha katuete upe pejéva. Iporã! Pejapo katu upe peje vaekue!  Ha pehendu porã opa Judagua peikóva Egíptope upe che, opa mbaʼe Jára, haʼéva peẽme: Ameʼẽ che ñeʼẽ che réra teére, avave Judagua nohenói moʼã veimaha che réra opa Egíptope, heʼívo: Ñandejára rekovére.  Che aikótagui che páype amondo haguã peẽme opaichagua ivaíva ha mbaʼeve iporãva. Opa Judagua oikóva Egíptope oñehundi etéta ñorãirõ ha ñembyahýi rupi.  Mbovy etereíta umi okañýva ñemanógui ha oho jeýva Egíptogui Judápe. Upéicha, opa opyta vaekue Judápe ha ou vaekue oiko Egíptope, ohecháta mbaʼépa pe oikóva: upe che haʼe vaekue térã pe haʼe kuéra heʼíva.  Che, opa mbaʼe Jára, ameʼẽta peẽme ko mbaʼe rechaukaha oikotaha upe che haʼéva ha poinupãtaha ko tetãme:  Faraón Hofra, Egipto ruvicha guasu, ameʼẽta hese ijaʼeʼỹ etéva pópe, ameʼẽ haguéicha Judá ruvicha guasu Sedequías Babilonia ruvicha guasu Nabucodonosor  hese ijaʼeʼỹ etéva pópe.’ Áño irundyha oñepyrũ haguépe oisãmbyhy Judá ruvicha guasu Joaquim,  Josías raʼy, Nerías raʼy Baruc ohai aja upe Jeremías heʼíva chupe, Jeremías heʼi Barúcpe:  ha heʼika ndéve: ‘Che aity yvýre pe amopuʼã vaekue, ha ahapoʼo upe añotỹ vaekue. Ha upéicha ajapóta ko yvy tuichakuére.  Rerereko piko rejerureséva chéve? Ani rejerure, amondótagui ivaíva opa yvypóra ári. Opáichavo ahejáta reikove mamo rehohápe. Che, opa mbaʼe Jára, upéicha haʼe.’” Ñandejára oñeʼẽ maranduhára  Jeremíaspe tetã nguérare.  Kóva heʼika Egipto rehe,  ha Egipto ruvicha guasu faraón Necao ñorãirõhára rehe raẽvete. Haʼe oĩ Carquémispe ysyry Éufrates rembeʼýpe. Babilonia ruvicha guasu Nabucodonosor ipuʼaka hese áño irundyha oñepyrũ haguépe oisãmbyhy Judá ruvicha guasu Joaquim. Josías raʼy:   “Pembosakoʼíke tete moʼãha! Pendyry katu!   Ndaikatúi osẽ oho iñakuãvéva, térã okañy ipyʼa guasuvéva! Yvate gotyo pe ysyry Éufrates rembeʼýpe, oñepysãnga ha hoʼapa.   Máva piko pe Níloicha okakuaáva, peteĩ ysyry guasu pochýicha?   Upéva hína Egipto, Níloicha okakuaáva, peteĩ ysyry guasu pochýicha. Egipto heʼi: ‘Añembotuicháta ha amyenyhẽta pe yvy tuichakue, táva kuéra ha ipype oikóva ahundíta.’   Toho tenonde kavaju arigua! Néike kárro arigua! Tokuʼe ñorãirõhára; kuimbaʼe kuéra Etiopía ha Libiagua, hete moʼãha ipópe. Kuimbaʼe kuéra Lidiagua huʼy oiporu kuaáva!   Kóva hína Ñandejára ipuʼakapáva ára, haʼe omyengoviataha hese ijaʼeʼỹvape. Kyse puku oporokutúta ikaneʼõ meve, tuguýpe oñemongaʼu peve. Ñandejára ipuʼakapáva niko ojapóta porojuka guasu tetã yvate gotyo guápe, Éufrates rembeʼýpe.   Peẽ Egiptogua, tapeho Galaádpe pohã rekávo! Peiporuve ramo jepe pohã reínte peiporúta. Na pene pohã véima!   Tetã nguéra oikuaáma reñemotĩndy hague ha opa rupi oñehendu resapukái ramo. Ne ñorãirõhára kuéra ondyrypa ojuehe, ha oñondive ojapajeréi yvýre.”   Ñandejára oñeʼẽ maranduhára Jeremíaspe, Babilonia ruvicha guasu Nabucodonosor oho ramo ondyrývo Egipto rehe:   “Pemyerakuã Egíptope, Migdol, Menfis, Tafnéspe: Cháke! Peje rerekóke! Kyse puku oporomokõ hína nde jerekuévo!’   Peñembosakoʼíke pejereraha haguãicha jepokuapy tetã mombyrýpe, peẽ Egiptogua. Ménfisgui oikóta yvy ojeikoʼỹha, tapere ndoikoihápe avave.   Egipto ojogua vakílla porã, ha ou ojopi chupe mbutu yvate gotyogua.   Iñorãirõhára kuéra, jehepy meʼẽre oñorãirõva, novíllo kyrápe ojogua, ha haʼe kuéra avei pýgui opoíta, ha ndaikatu moʼãi ojepytaso, oguahẽtagui chupe kuéra ñehundiha ára, iñenupãha óra.   Egipto, mbóicha oturuñeʼẽvo hetymágui opoíta, oñemoaguĩvo hese umi oñorãirõséva ha ondyry hese hácha ipópe kaʼaguy oitýta ramo guáicha.   Oitýta ikaʼaguy rovyũ nguéra! Che, opa mbaʼe Jára, upéicha haʼe. Haʼe kuéra tukúgui hetave vaekue, avave ikatuʼỹva oipapa.   Egipto oñemotĩndýta, ha hoʼáta tetã yvate gotyogua po guýpe.”   Tupã Israel Jára ipuʼakapáva heʼi: “Ainupãta Tebas pegua tupã Amón, Egipto tupã nguéra, imburuvicha guasu kuéra, faraón ha umi hese ojeroviávape.  Aitýta chupe hese ijaʼeʼỹ etéva Babilonia ruvicha guasu Nabucodonosor ha hesegua kuéra pópe. Upéinte Egíptope ojeiko jeýta ymave guaréicha.” Che, opa mbaʼe Jára, upéicha haʼe.   “Ani rekyhyje, Jacob retã, che rembiguái, Israel, ani reñemondýi. Ndéve ha ne memby kuérape niko poipeʼáta upe tetã mombyrýgui peikohápe tembiguáirõ. Reiko jeýta pyʼa guapýpe, kyhyjeʼỹre, avave ne mondyiʼỹre.   Kóva hína marandu Ñandejára ohendukáva maranduhára  Jeremíaspe filistéo kuérare,  faraón ondyry mboyve Gaza rehe:   “Che, opa mbaʼe Jára, haʼe: Yvate gotyogui ou ysyry guasu, ysyry osoro vaicha. Ojahoʼipa upe tetã ha opa mbaʼe ipypegua, táva kuéra ha pype oikóva. Opa Tetãgua osapukái, ipyahẽ rasy joa.   Ohendúvo kavaju ñani, kárro sununu ha irruéda ryapu, ikangypa umi túva ha oheja rei itaʼýra kuéra.   Oguahẽmagui upe ára oñehundívo filistéo kuéra ojepeʼávo Tiro ha Sidóngui pe pytyvõ opytáva gueteri chupe kuéra.” Ñandejára ohundíta filistéo kuérape, ojererova vaekue Crétagui.   Gazagua oñemyakã perõ joa, Ascalongua opyta iñeʼẽngu. Kuimbaʼe hete rusúva yma guare rembyre paha, arakaʼe peve piko peikutupáta pende rete mbaʼe mbyasýgui?   Áina, Ñandejára kyse puku! Arakaʼe piko rejejokóta? Eike jeýna nde hyrúpe, epytuʼu, anive rekuʼe!   Mbaʼéicha piko opytuʼúta, ku Ñandejára oñeʼẽma, ha heʼíma vaekue chupe ondyry haguã Ascalón ha opa yguasu rembeʼýre? Tupã Israel Jára ipuʼakapáva heʼika Moab  rehe: “Aichejáranga táva Nebo! Mbaʼeichaite pevépa reñehundi! Quiriataim hoʼa ha oñemotĩndy! Hóga oñeñangareko mbaretéva ojeity yvýre!   Moab reko mimbipa opáma. Hesbónpe, hese ijaʼeʼỹva iñakãme ombojy mbaʼépa ojapóta Moab oikoveʼỹ haguã tetã ramo. Nde avei, Madmén, reñehundíta, ha pe ñorãirõ ne raʼãnga mantéta.   Horonaímgui osẽ sapukái: ‘Jeroʼa ha ñehundi guasu!’   Moábgui oiko tapere. Sapukái rasy oguahẽ Sóar peve.   Hesay hováre oho hikuái umi ojupíva yvy yvate Luhit gotyo. Sapukái rasy ivaíva renondépe, umi oguejýva Horonaímgui.   Pekañýke! Toiko oikóva! Toiko pende hegui javorái yvy ojeikoʼỹháme!   Moab, nde rejerovia vaekue nde pokatu ha ne mbaʼetáre, ha nde avei reʼáta. Ne tupã Quemós ojereraháta tetã mombyrýpe, ipaʼi ha ikarai poguasu kuéra reheve.   Ñehundi oguahẽta opa táva kuérape, peteĩnte jepe nokañy moʼãi.   Ñu ha yvy perõgui oikóta tapere ha ndopyta moʼãi avaveʼỹre.”   (Tojeharu upe ojapoʼỹva ipyʼaite guive upe tembiapo Ñandejára heʼíva chupe! Tojeharu upe oikeseʼỹva jeporojuka guasúpe).   Moab oiko mante vaekue pyʼa guapýpe, ndojererahái vaekue arakaʼeve tetã mombyrýpe. Ojogua kaguy oñemboguapy aréva, noñembohasáiva peteĩ hyrúgui ambuépe, ha upévare heʼẽ ha hyakuã porã mante.   Ñandejára katu heʼi: “Amondóta chupe kuéra ohekuavótava ikaguy ambue hyrúpe ha ojokátava hyru nandi.  Upérõ Moab ndojerovia moʼãvéima itupã Quemós rehe, Israel ndojeroviavéi haguéicha Betel rehe ojeroviate hague.   Anítei heʼi Moab: ‘Ore pyʼa guasu, ha ñorãirõme ore pokatu.’   Moab ñehundi guasu hiʼaguĩma, chupe oguahẽ mbotáma pe ivaíva.   Dibón, Nebo, Bet-Diblataim,  Quiriataim, Bet-Gamul, Bet-Meón,  Queriot, Bosrá ha opa Moab pegua táva, aguĩ ha mombyrygua.   Ñandejára heʼi: “Moab pokatu ojejoka, ipyapy mbarete oñemopẽ.”   Pemongaʼu Moábpe, opuʼã haguére Ñandejárare. Upérõ Moab ojapajeréita iguẽʼẽnguépe ha opavave hese oñembohorýta.   Jaikuaa porã mbaʼeichaitépa Moab ojejapo, oñembotuicha, itĩ atã, oporoapoʼi.   Ñandejára avei oikuaa hiʼotĩʼỹ, iñeʼẽ rei ha iporojaʼo rei.   Upévare che rasẽ ha ajaheʼóta opa Moab guáre ha kuimbaʼe kuéra Quir-Heres guáre.   Che rasẽta nde rehe, Sibmá parralty, hetave ojejaheʼo haguégui Jazer rehe. Koʼágã niko nde parral ñemonoʼõ oñehundi.   Noñehendu véima vyʼágui sapukái Moab yvotytýpe. Pe kaguy opáma iñongatuhápe. Ndaipóri véima parralʼáre opyrũva, opáma vyʼágui purahéi.   Hesbongua osapukái rasy, isapukái oñehendu Elalé ha Jaháspe, ha Sóar guive, Horonaim ha Eglat-Selisiya peve, Hypa haguére Nimrim pegua ykua yvu.   Ñandejára heʼi: “Ahundíta Moab guápe, ojupíva yvy yvatépe, itupao guaʼúpe, oikuaveʼẽ haguã mymbajuka  ha insiénso itupã nguérape.”   Upévare che pyʼa ipyahẽ Moab ha kuimbaʼe kuéra Quir-Heresgua rehe mimby jaheʼo púpe, imbaʼeta ombyaty vaekue niko oñehundi.   Pejaheʼo Moab rehe! Mbaʼeichaite pevépa oñemondýi! Notĩri etéma oguevi haguã ñorãirõme! Opa ijereregua ohechávo chupe ipirĩmba ha oñemohembe jeguaru chugui.   Ñandejára heʼi: “Moab rehe ijaʼeʼỹva ojeity hiʼári ipepo jepysópe taguatóicha.   Táva ha óga mbarete kuéra hoʼáta hese ijaʼeʼỹva poguýpe. Umiha árape Moab ñorãirõhára oryrýita kuña imemby pota vaicha.   Moab ndahaʼe moʼã véima tetã, opuʼã haguére che rehe, opa mbaʼe Jára.   Upévare che, opa mbaʼe Jára, haʼe: Moabgua oikóta haʼe ramo guáicha tymba oñemuñáva, ha hoʼa potáva yvy kuápe térã ñuhãme.   Pe okañýva tymba jukahágui hoʼáta yvy kuápe, pe osẽva yvy kuágui hoʼáta ñuhãme, che arútagui Moab rehe iñenupã ára.” Che, opa mbaʼe Jára, upéicha haʼe.   “Oĩ okañývo ikangypáva Hesbónpe ohekáva oñemoʼã. Hesbón katu, mburuvicha Sihón táva guasu, okaipa hína ha pe tata ojererova ha ohapypa Moab yvyty kuéra ha umi opuʼãháre oikóva yvy yvate.   Amoníta kuérape heʼi péicha Ñandejára: Ndaitaʼýrai mbaʼe piko Israel? Ndoguerekói piko imbaʼekue oheja haguãme? Mbaʼére Milcómpe opyta Gad ha upepegua oiko itáva kuérape?   Che, opa mbaʼe Jára, katu haʼe: “Oguahẽta ára ahendukatahápe táva Rabá, Amón guápe sapukái ñorãirõ megua. Oikóta chugui tapere ha itáva kuéra okaipáta. Upérõ Israel oñemombaʼe jeýta itáva kuérare. Che, opa mbaʼe Jára, upéicha haʼe.   “Ne pyahẽke Hesbón, Ai niko oñehundíma! Pejaheʼóke kuña kuéra Rabagua! Pemonde ao hũ. Pejepytiʼa nupã! Peñani itarova vaicha. Peikutupa pende retépe! Pene tupã Milcom niko ojereraha tetã mombyrýpe, ipaʼi ha huvicha guasu kuérareve.   Upéinte amoambuéta amoníta rekove. Che, opa mbaʼe Jára, upéicha haʼe.”   Ñandejára ipuʼakapáva heʼi Edom  peguarã: “Ndaiporivéi piko mbaʼe kuaa Temánpe? Ndoikuaavéi piko mbaʼépa ojapóta iñarandúva? Ojeharu piko chugui kuéra iñarandu?   Peẽ Dedangua, pesẽ Pyaʼéke, tapeho pekañy! Ahundítagui Esaú retã. Oguahẽma ára ainupã haguã chupe.   Parralʼa oñemonoʼõ ramo, ojeheja jepi apesã mbovymi. Pyharekue oguahẽ ramo mondaha kuéra, oikotevẽvante ogueraha.   Che katu Esaú retãme mbaʼeveʼỹre aheja, ajuhu ikañyha nguéra ha ndaikatu véima okañy. Itaʼýra, igénte ha hóga ykeregua kuéra oñehundipa. Ndopytái avave heʼi haguã:   ‘Eheja chéve ne tyreʼỹ nguéra, che umívare añangarekóta. Ne kuña kuéra iména manóva ikatu che rehe ojerovia.’”   Péicha heʼígui Ñandejára: Umi ndojeʼéi vaekue hoyʼu haguã pe mbayrúgui, hoyʼu vaerã vaekue, ha piko nde repytáta reyʼuʼỹre? Nahániri reyʼúta avei.  Che, opa mbaʼe Jára, ameʼẽ che ñeʼẽ che jehe voi: Táva Bosrágui oikóta yvy ojeikoʼỹha, ha opytáta itapere, jeharu ha ñemotĩndy rechaukaha ramo ha umi táva ambuégui oikóta tapere opa árape guarã.”   Oguahẽ chéve marandu Ñandejáragui oúva: peteĩ ñeʼẽ rerahaha oguerosapukái tetã nguéra apytépe: Peñembyaty pendyry haguã Edom rehe! Peñembosakoʼi ñorãirõrã!   Ajapóta nde hegui pe michĩvéva tetã nguéra apytépe, upe ojeapoʼivéva hapicha kuéra apytépe.   “Edom oñehundi paitétagui, oporomongyhyje etereíta. Opa upe rupi ohasáva tuicha oñemondýita, ohechávo mbaʼeichaite pevépa oñenupã.  Ajúta oñemoʼãʼỹhágui, leóncha Jordán rembeʼy javoráigui osẽva ha ojepoíva umi ñu rovyũ rupi. Amosẽta upégui Edom guápe ha amoĩta oisãmbyhy haguã upe che aiporavóva. Máva piko ikatúta che rehe oñembojoja? Máva piko ikatúta che rehe oñemoĩ? Mbaʼeichagua ovecha rerekua piko ikatúta che mbohovái?  Pehendúke upe che, opa mbaʼe Jára, ambojýva hína che akãme vairã Edom rehe, umi mbaʼe Temán guáre ajapótava: Umi ijovecha raʼy michĩvéva jepe ojereraháta ha umi iñu oñembyaipáta.  Edom hoʼávo hyapu hatã etereítagui yvy oryryipáta. Osapukái hatãta ojerurévo pytyvõ ha isapukái oñehendúta Mar Rojo peve.   Hese ijaʼeʼỹva ojepoíta Bosrá rehe taguatóicha pepo jepysópe, ha upe árape Edom ñorãirõhára oryrýita kuña imemby pota vaicha.”   Damasco  peguarã: “Táva kuéra Hamat ha Arpad otĩ, oguahẽ haguére chupe kuéra marandu vai. Okyhyje eterei hikuái, ndojuhúi pyʼa guapy.   Damasco ikangypa ha okañyséma. Oñemombaʼe hese kyhyje guasu, pyʼa tarova ha mbaʼasy kuña imemby pota vaicha.   Upe táva herakuã mombyrýva, pe táva rory, opyta avaveʼỹre.   Upe árape opytáta imitã rusu kuéra ojepyso umi hasaha rupi, ha opa iñorãirõhára omanóta. Che, opa mbaʼe Jára, upéicha haʼe.   Ajatapýta Damasco tápia kuérare, ha pe tata ombokusuguéta Ben-Hadad róga guasu.”   Quedar ha Hasor retã nguérape hoʼáva Babilonia ruvicha guasu Nabucodonosor pópe: ‘Néike! Pendyrýke Quedar rehe! Pehundi upe ñemoñare kuarahy resẽ gotyogua!   Peñemombaʼe hekoha ha ijovecha kuérare, ivakapi ha opa hembiporúre. Peipeʼa chugui ikaméllo ha pesapukái chupe kuéra: ‘Kyhyje guasu opa rupi oĩ!’   Pesẽ pyaʼe pepoi pýgui, peẽ Hasorgua! Tapeho pekañy! Che, opa mbaʼe Jára, upéicha haʼe. Babilonia ruvicha guasu Nabucodonosor ombojýma iñakãme upe ojapótava pende rehe.   Che, opa mbaʼe Jára, haʼe chupe kuéra: Néike! Pendyrýke umi tetãgua rehe oikóva pyʼa guapýpe ha mbaʼeve okyhyjeʼỹre, na hokẽi, na imbotyhái ha oiko haʼe añoite!   Pemonda ikaméllo ha opa imymba kuéra! Amosarambíta opa rupi rei umi ojesyva ragueʼóvape. Opa guio aitýta hiʼári ivaíva. Che, opa mbaʼe Jára, upéicha haʼe.   Hasor haʼéta opa árape guarã aguara guasu saite rekoha. Avave ndoiko moʼãvéi upépe ohasakuévonte jepe.”   Sedequías oñepyrũrõ guare oisãmbyhy Judápe, Ñandejára heʼi Jeremíaspe Elam rehe:   “Che, opa mbaʼe Jára che puʼakapáva, haʼe: Amopẽmbáta Elam huʼy, upéva hembiporu oiporuvéva ñorãirõme.   Ñandejára heʼi: “Rejevysérõ Israel, che ndive eju jey. Repoírõ ne tupã ahẽgui ha nderejeíri che hegui,   ikatúta remeʼẽ ne ñeʼẽ che rérape añetehápe, hekópe ha hendápe. Che réra oiporúta tetã nguéra oporohovasa ha oporoguerohory haguã.”   Ñandejára heʼi Judá ha Jerusalén guápe: “Peñemitỹ oñeñemitỹʼỹháme. Anive peñemitỹ ñuatĩndýpe.   Judá ha Jerusalengua, pepyta che ñeʼẽme ha pe che rereko pende Járarõ, pemoĩ pende pyʼapýpe ñeʼẽ meʼẽ rechaukaha. Ani upeichahágui, pene rembiapo vaikuére, hendy tatáicha che pochy ikatuʼỹre avave ombogue.   “Pemyerakuã Jerusalén ha Judápe, turu púpe tetã rupi pemosarambi, perosapukái hatã porã: ‘Néike! Peñembyatýke! Tapeho umi táva mbarete rupi!’   Pemopuʼã poyvi veve Sión gotyo. Peheka peñemoʼã haguã, ani pepyta mamove! Cháke arúta yvate guio mbaʼe nde vaipa jepéva ha ñehundipa guasu.   Jaguarete osẽma ikehágui, tetã nguéra rundiha oúma hína. Osẽ hetãgui ohundi haguã ne retã. Nde táva kuéra ohejáta avaveʼỹre ha ojapóta chugui kuéra tapere.   Upévare peñemonde ao vosa kuépe, pene rasẽ ha pene pyahẽ ñembyasýgui, Ñandejára pochy rendy ndojei moʼãigui pende hegui.”   Ñandejára heʼi: “Oguahẽvo upe ára mburuvicha guasu ha mburuvicha kuéra oryrýita, paʼi kuéra ha opa maranduhára osusũta kyhyjégui.”   Che haʼe: Há, che Jára, mbaʼére piko rembotavy Jerusalén guápe? Ere niko chupe kuéra oĩtaha pyʼa guapy, ha ágã katu ojejopy kyse iñokoʼẽre.”   Oguahẽvo upe ára ojeʼéta Jerusalén guápe: “Yvytu aku oipejúva yvy ojeikoʼỹha guio ou che retãgua gotyo. Ndahaʼéi yvytu vevýi oipejúva trígo oñemopotĩ haguã.   Pe yvytu che amboútava hatã etereíta upevarã. Péina koʼágã haʼéta pe oikótava hese kuéra.”   Ñande rehe ijaʼeʼỹva araícha ou joa, ikárro kuéra ojogua yvytu ratãme, ikavaju kuéra taguatógui iñakuãve. Jaikopáma hese!   Jerusalén, eipeʼa nde pyʼágui mbaʼe kyʼa resẽ haguã jejopy vaígui. Arakaʼe peve piko rerekóta ne akãme ivaívante voi?   Dan ha Efraín yvytýgui oguahẽ marandu vai heʼíva:   “Pemomarandu tetã nguéra ha Jerusalénpe, ouha tetã mombyrýgui avavére ijaʼeʼỹva. Ohenduka sapukái ñorãirõrã Judá pegua táva kuérare.   Ajepokapa mbaʼe mbyasýgui! Hatã operere che pyʼa! Na che rendavéi! Ndaikatúi akirirĩ! Ahendu trompéta pu, ñorãirõ megua sapukái!   Oguahẽ mante marandu vai. Pe tetã tuichakuégui oiko tapere. Sapyʼaitépe oñehundi che rekoha kuéra, che róga vakapi kuéra oñemyanguʼipa.   Arakaʼe pevépa ahecháta yvate poyvi veve ha ahendúta trompéta pu?   “Che retãgua itavy, nda che kuaái, heʼi Ñandejára. Umíva, taʼýra iñakã néva, ndojepyʼa mongetái mbaʼevére. Iñarandu eterei ojapo haguã ivaíva, iporãva katu ndojapokuái.”   Amaʼẽ yvýre. Iperõ ha oĩ sarambikuépe. Amaʼẽ yvágare ha ndojehesapevéi.   Amaʼẽ yvyty kuérare ha oryryipa, umi yvy puʼã ipirĩmba.   Amaʼẽ ha ndaiporivéi yvypóra, guyra kuéra okañymba.   Amaʼẽ ha ahecha yvotytýgui oiko yvy ojeikoʼỹha, ha umi táva, tapere meme. Ñandejára pochy rendy ojapo koʼã mbaʼe.   Ñandejára heʼi: “Yvy tuichakue oñemoperõta péicharõ jepe, nahundipa moʼãi.   Upévare ko yvy henyhẽta vyʼaʼỹgui ha yvága iñypytũta. Añeʼẽma ha nambyasy moʼãi. Haʼéma ajapotaha ha ndaguevi moʼãi.   Ohendúvo kavaju arigua ha huʼy poiha sapukái, opavave osẽ pyaʼe okañy umi javorái térã itakua rupi. Táva kuéra opyta nandi Avave ndoikovéi ipype kuéra.   Ha nde, táva repytáva taperéicha, maerã piko reñemonde ao pytãme? Maerãiko órope reñembojegua? Maerã remohũ nde resa? Maerã rei reñemoporã? Ne ñembokiha niko opoíma nde hegui, ha koʼágã nde jukase.   Ahendu osapukái rasýva, kuña imemby tenondere oguereko pota vaicha. Sión hína pe osapukáiva. Ipyahẽ. Ijyva oipyso ha heʼi: ‘Áina. Che jukátako umi porojukahára!’” Caldéo retã Babilonia  rehe heʼikáva Ñandejára maranduhára  Jeremías rupi.   “Pemomarandu kóva, peikuaauka tetã nguéra apytépe. Pemopuʼã mbaʼe rechaukaha. Ani peñomi mbaʼeve. Peje: ‘Babilonia hoʼa! Itupã Bel opyta toryjárõ, tupã Marduc okyhyje eterei! Itaʼãnga, itupã guaʼu kuéra, opyta toryjárõ ha okyhyje eterei!’   Oporandúta hikuái Sión rape rehe ha upe gotyo ohóta, heʼívo: ‘Jaha Ñandejára rendápe ha jajapo hendive ñeʼẽ meʼẽ opa árape guarã.’   Che retãgua haʼe vaekue ovecha kañy mbyréicha,  oñesãmbyhy vaíva. Ijovecha rerekua kuéra, oheja okañy kaʼaguy rupi. Oho peteĩ kaʼaguýgui ambuépe ha hesarái ikorágui.  Hese ijaʼeʼỹva, otopávo hese kuéra, hoʼúva ha heʼi hikuái: ‘Ndorojapói ivaíva, haʼe kuéra ojapo haguére ivaíva Ñandejára renondépe, haʼéva ikora oiko haguépe kyhyjeʼỹre, itúva kuéra ypykue jeroviaha.’   Pesẽ Pyaʼéke caldéo retã Babilóniagui! Pesẽ ovecha renondépe isãmbyhyháraicha!   Amokyreʼỹta yvate gotyogua tetã mbarete atýpe ondyry haguã oñondivepa Babilóniare. Oñemoĩta ojoykére ha oñemombaʼéta hese. Umíva kuimbaʼe katupyry ñorãirõme. Opoírõ ihuʼýgui ndojavýi voi.   Oipeʼáta caldéogui opa mbaʼe oguerekóva, oipeʼáta chugui kuéra henyhẽ meve. Che, opa mbaʼe Jára, upéicha haʼe.   Peẽ caldéo kuéra pemonda vaekue che retã guápe, pende rorýke ha pejapo vyʼa guasu! Pende saraki vaka raʼýicha ñúme! Pende ayvu kavajúicha!   Upévare che, Tupã Israel Jára che puʼakapáva, haʼe: Ainupãta Babilonia ruvicha guasu ha hetãme, ajapo haguéicha Asiria ruvicha guasúre.  Amokyreʼỹta Israel guápe oho jey haguã hetãme, ha ovecháicha oguereko jeýta heta hembiʼurã yvyty kuéra Carmelo, Basán, Efraín ha Galaad guápe.  Che, opa mbaʼe Jára, upéicha haʼe. Umiha árape Israel ha Judá ipotĩta hembiapo vaikuégui, che aheja reítagui umi aheja vaekuépe oikove.   “Pendyry Merataim ha Pecodgua rehe! Pemuña chupe kuéra pehundipaite peve! Pejapóke opa mbaʼe haʼéva peẽme! Che, opa mbaʼe Jára, haʼe ojejapo haguã.”   Pe tetãme oñehendu ñorãirõ ryapu, ñehundi guasu rehegua.   Babilonia opa tetã nguéra mbotaha, opẽ ha oñemyanguʼi! Tuichaite piko oñemondýi tetã nguéra ohechávo pe Babilóniape ojehu vaekue!   Nde voi Babilonia remoĩ vaekue ñuhã nde jupe, ha reimoʼãʼỹhágui reʼa pype. Repyta jejokuapy ha ñembotypy reñemoĩ haguére nde Jára rehe.   Ñandejára oipeʼa pe koty rokẽ oñeñongatuhápe ihuʼy kuéra ha oguenohẽ ipochy rehegua huʼy, Ñandejára ipuʼakapáva niko oguereko upe ojapo vaerã caldéo retãme.   Pendyry hese opa guio! Peipeʼa itrígo ñongatuha rokẽ! Pembyaty opavavépe ha pehundi! Aníke opyta avave ojejukaʼỹre!   Pejuka opa ikuimbaʼe oñoirãirõva, pemondo ojejuka haguãme! Aichejáranga umíva! Oguahẽma chupe kuéra hiʼára, iñenupã ára!   (Okañy vaekue Babilóniagui oguahẽ Siónpe omombeʼúvo mbaʼéicha Tupã Ñandejára omyengovia Babilóniape upe ojapo vaekue itupaóre.)   “Pehenói opa huʼy poihápe ondyry haguã Babilóniare! Peñemohenda pe táva jerére ani haguã okañy avave! Pemyengovia chupe, hembiapokue ojerureháicha! Pejapo hese upe haʼe ojapo vaekue avei! Itĩ atã haguére che ndive, Tupã Israel Jára Imarangatúva ndive.   Ñandejára ipuʼakapáva heʼi: “Tetã tĩ puʼã, che añemoĩ nde rehe. Oguahẽma nde ára, reñenupã haguã ára.   Tetã tĩ puʼã, reñepysãnga ha reʼáta, ha ndaipóri ne mopuʼã vaerã. Ahapýta opa nde táva kuéra, ha pe tata ohundíta opa nde jerekuévo.”   Ñandejára ipuʼakapáva heʼi: Israel ha Judagua ojejopy vai hína. Hese kuéra ijaʼeʼỹva oguereko iñapytĩmby ha ndopoiséi chugui kuéra.  Imosãsohára katu ipyapy mbarete ha héra opa mbaʼe Jára ipuʼakapáva. Haʼe ojapóta upe heko jojáva: oguerúta pyʼa guapy tetãme ha kyhyje Babilonia guápe.”   Ñandejára heʼi: “Ñorãirõ toguahẽ Babilonia ha hetã guápe! Huvicha ha ikarai arandu kuérape!   Ñorãirõ imbaʼe ñemi kuaahárape: ta itarovapa hikuái!   Ñorãirõ ikuimbaʼe kuéra oñorãirõvape: toryryipa kyhyjégui! Ñorãirõ ikavaju ha ikárro kuérape! Ñorãirõ kuimbaʼe kuéra jehepy meʼẽre oñorãirõvape: tojoguapa hikuái kuñáme! Ñorãirõ imbaʼe repyetápe: toñemondapa chugui kuéra!   Ñorãirõ hiʼysyry kuérape: tahypa chugui kuéra! Babilonia niko peteĩ tetã oĩháme tupã guaʼu ivai etereíva, ha upévare itavyraipa hikuái.   Upévare Babilóniape ojaitypóta mbarakaja saite ha aguara guasu saite,  ha upépe oikóta ñandu guasu. Ndojeiko moʼãvéi upépe arakaʼeve.  Opytáta niko Sodoma, Gomorra ha táva kuéra ijerére guáicha,  oñehundi ramo guare. Avave ndoiko moʼãvéi upépe ohasa kuévonte jepe.  Che, opa mbaʼe Jára, upéicha haʼe.   Yvate gotyo mombyrýgui peteĩ tetã ipokatúva ha heta mburuvicha guasu oñembosakoʼi ou haguã.   Kyse yvuku ha huʼy ipópe, iñarõ ha ndoikuaái poriahurereko, isapukái hyapu yguasu sununúicha ha ou kavaju ári. Oĩma oñorãirõ haguãicha Babilonia ndive.   Babilonia ruvicha guasu oikuaávo upéva, kyhyjégui ijapa, ipyʼa tarova ha hasy kuña imemby pota vaicha.   Ajúta oñeimoʼãʼỹhágui, leóncha osẽva Jordán rembeʼy javoráigui ha ojepoíva umi ñu rovyũ rupi. Amosẽta upégui Babilonia guápe ha amoĩta oisãmbyhy haguã upe che aiporavóva. Máva piko ikatúta che rehe oñembojoja? Máva piko ikatúta che rehe oñemoĩ? Mbaʼeichagua ovecha rerekua piko ikatúta che mbohovái?  Ehendu upe che, opa mbaʼe Jára, ambojy vaekue che akãme vairã Babilóniare. Upe che haʼe vaekue oikotaha caldéo retãre: Umi ovecha raʼy michĩvéva jepe ojereraháta ha iñu nguéra oñembyaipáta.  Babilonia hoʼávo hyapu hatã etereítagui, yvy oryryipáta ha isapukái kuéra oñehendúta opa tetã rupi.” Ñandejára heʼi: “Amondóta yvytu ratã Babilonia ha caldéo kuérare.   Hese ijaʼeʼỹva pópe amoĩta Babilonia ojapo haguã hese trígo rehe ojejapoháicha oñemomboramo yvytúre. Oheja haguã chupe avaveʼỹre. Oguahẽvo pe vairã ára ondyrýta hikuái hese opa guio.   Pembosakoʼi pende huʼy peẽ ipoihára! Pemoĩ pende rete moʼãha! Aníke peiporiahurereko mitã rusu Babilonia guápe. Pehundi paitéke iñorãirõhára!   Opa caldéo retã rupi haʼe kuéra opytáta ojepyso umi ojehasaha rupi, Jepe Israel ha Judagua ojapo raʼe ivaíva che rehe, ha omyenyhẽ upe tetã hembiapo vaikégui, che, opa mbaʼe Jára che puʼakapáva, Tupã Israelgua Imarangatúva, neʼĩra gueteri ajei chugui kuéra.   Pesẽke Babilóniagui! Mamo ikatuhápe pekañy! Aníke pemano hembiapo vaikuére!   Kóva hína che ñemyengovia ára, ha amyengoviáta chupe hembiapokue ojerureháicha.   Babilonia vaekue che pópe kópa óro omongaʼúva opa yvypórape. Tetã nguéra pe kaguýgui hoʼúva ha ipyʼa manóva.   Upeichaháguinte Babilonia hoʼa ikuʼipaite. Peñemoĩ pejaheʼo hese! Peipohano ijekutukue, jahecha okuerápa.”   Ñaipohanóma Babilóniape ha ndokuerái. Jajeheja mbaʼe chugui! Jaha koʼágui, peteĩ-teĩ ñane retãme, hembiapo vaikue niko oguahẽma yvága peve, arai ári ojupi.   Ñandejára ñane myakã rapuʼã kuri, Peju, japurahéi Siónpe upe Tupã Ñandejára ojapo vaekue.   Ñandejára ohundise Babilonia ha Media ruvicha guasu kuérape oñanduka upéva avei. Upéva hína Ñandejára ñemyengovia upe itupao rehe ojapo vaekuére. Pembosakoʼíke huʼy, pejokóke tete moʼãha!   Pembopu oñendyry haguã Babilonia korapy yvate rehe! Pembojoʼave ñorãirõhára! Pemoĩ maʼẽhára! Peporomoñuhã! Ñandejára ombosakoʼi ha ojapo haguére umi mbaʼe heʼi vaekue vairã Babilonia guáre.   Nde katu, Babilonia, reĩva ysyry guasu kuéra rembeʼýre ha rerekóva mbaʼe repyeta, oguahẽma nde ára, opáma nde rekove!   Ñandejára ipuʼakapáva omeʼẽ iñeʼẽ hekove rehe voi: “Romyenyhẽta tukúicha nde rehe ijaʼeʼỹvagui, ha haʼe kuéra opurahéita ipuʼakávo nde rehe!”   Ñandejára ipyapy mbaretépe ojapo yvy ha yvága, iñarandúpe omboguapy hatã ko yvy, imbaʼe kuaápe oipyso yvága.   Iñeʼẽ sununúme omokororõ pe y yvága pegua, yvy apýra guive ohupi arai kuéra, ombovera ára tiri ama apytépe ha oguenohẽ yvytu iñongatuhágui.   Itavy ha ndoikuaái mbaʼeve pe yvypóra. Umi tupã guaʼu ombotavy ijapohárape Umíva, taʼãnga rei oikoveʼỹva.   Umíva výro rei ha toryja, Ñandejára oporombojovakévo ohundítava.   Nda peichaguái ete hína Tupã Jacob Jára, opa mbaʼe Apohare! Haʼe oiporavo Israel imbaʼerã. Opa mbaʼe Jára ipuʼakapáva, upéva hína héra.   “Babilonia, nde hína pe mbotaha, che rembiporu ñorãirõrã! Nde rupi amyanguʼi tetã nguéra ha ahundi mburuvicha guasu kuéra.   Nde pype amyanguʼi kavaju ha hiʼarigua, kárro ha ipypegua.   Nde pype amyanguʼi kuimbaʼe ha kuña kuéra, karai tuja, mitã rusu, mitaʼi ha mitãkuña.   Nde pype amyanguʼi ovecha rerekua ha ijovecha kuéra, kokuegua ñemitỹhára, hymba guéi, sãmbyhyhára ha karai poguasu kuéra.   Ha pene resa renondetépe amyengoviáta Babilonia ha opa caldéo kuéraqpe, hembiapokue ojerureháicha, ivaíva Sión rehe ojapo vaekuére. Che, opa mbaʼe Jára, upéicha haʼe.   Che añemoĩ nde rehe, yvyty reporohundíva, rehundíva ko yvy tuichakue. Che, opa mbaʼe Jára, upéicha haʼe. Che po amopuʼãta roinupã haguã, Rombyapa jeréita umi ita guasu guive ha ajapóta nde hegui yvyty okái vaekue.   Peteĩnte jepe nde tapere pegua ita, naiporã moʼãi óga ñemopuʼãrã. Oikóta nde hegui yvy ojeikoʼỹha opa árape guarã. Che, opa mbaʼe Jára, upéicha haʼe.   Pemoĩ upe tetãme ñendyry rechaukaha! Pembopu trompéta ha pembosakoʼi tetã nguérape Babilóniare ondyry haguã! Pemopuʼã hese tetã nguéra Ararat, Miní ha Askenaz pegua! Pemoĩ pende ruvicharã ñorãirõ megua! Pemondo hese kavaju arigua tuku ñarõicha!   Pembosakoʼi tetã nguérape ondyry haguã hese. Pembosakoʼi mburuvicha guasu kuéra Media guápe, isãmbyhyhára ha mburuvicha kuéra ha opa yvy oĩva ipoguýpe.”   yvy oryrýi ha ipirĩmba, Ñandejára ojapógui hína Babilóniagui upe heʼi vaekue: peteĩ yvy ojeikoʼỹha nde vaipa jepéva.   Ñorãirõhára Babiloniagua noñorãirõvéi, opyta hóga oñeñagareko mbaretévape. Ikangypáma ha ojogua kuñáme. Itáva kuérape ojeikepáma ha hóga kuéra ojehapypa.   Ñeʼẽ rerahaha kuéra osẽ pyaʼe ojoapykuéri omombeʼúvo Babilonia ruvicha guasúpe itáva kuérape ojeikéma hague.   Umi ondyrýva oñemombaʼéma ysyry hasaha kuéragui, ha ohapy umi tenda oñeñangarekóva, ha ñorãirõhára kuéra okyhyje eterei.   Tupã Israel Jára ipuʼakapáva heʼígui: “Babilonia ojogua yvy ojejykyihápe trígo, oñepyrũmbáva hese ojejykýi ramo. Vokói eténtema oguahẽta chupe iñemonoʼõ ára!”   Ñandejára heʼi: “Upe heko jojáva ajapóta. Nde rehe ijaʼeʼỹvape amyengoviáta. Ambohypáta ysyry ha yvu kuéra Babilonia pegua.   Oikóta chugui tapere, aguara guasu saite keha, tenda ikatuʼỹháme ojeiko oporomondýi ha oporomboryryipátava.   Haʼe kuéra jaguaretéicha okororõta jaguarete raʼýicha ochiãta.   Hendy ramo mbyryʼáigui amboyʼúta pohã omongaʼúva ha ombopyʼa manóva chupe kuéra. Péicha okéta opa árape guarã ha ndopáy moʼãvéi. Che, opa mbaʼe Jára, upéicha haʼe.   Upéi araháta chupe kuéra ojejuka haguãme, ojererahaháicha ovecha raʼy, kavara ha ovecha mácho.”   Babilonia hoʼa vaerã opa Israelgua ojuka vaekuére opa yvypóra ojuka vaekuére ko yvy jerekuévo.”   Peẽ, pekañy vaekue jejuka guasúgui, pepoi pýgui pepytaʼỹre, ha peime mombyry ramo jepe, pene manduʼa Ñandejára ha Jerusalén rehe.   Peẽ peje: “Rotĩ eterei rohendu ramo mbaʼéichapa oñeñeʼẽ reity oréve. Upe ñemotĩ ore ahoʼipa, umi mombyrygua oike haguére ore tupao pegua Tupã koty peve.”   Ñandejára katu heʼi: “Oguahẽma ára ainupã haguã Babilonia pegua tupã guaʼu kuéra, ha opa upe tetãpýre ipyahẽ joáta umi ojekutu vaekue.   Babilonia ojupírõ jepe yvága peve, omoĩ yvate haguã hóga oñeñangareko mbaretéva, upépe amondóta hese kuéra ijaʼeʼỹva ohundi haguã. Che, opa mbaʼe Jára, upéicha haʼe.”   Babilonia guive oguahẽ sapukái asy, caldéo retã guive oguahẽ mbaʼe ryapu guasu.   Upéva Ñandejára hína ohundíva Babilonia ha omboguéva ivyʼa. Hese ijaʼeʼỹva, yguasu pegua y puʼãicha okororõva, ojeitýta hiʼári osununu hatã etereívo.   Ou hikuái ohundívo Babilonia. Péina omyakãsãma iñorãirõhára kuérape ha omopẽmba chugui kuéra ihuʼy poiha. Ñandejára niko hína Tupã omyengoviáva peteĩ-teĩme hembiapokuére.   Opa mbaʼe Jára ipuʼakapáva, haʼéva Mburuvicha guasu, heʼi: “Amongaʼúta Babilonia ruvicha kuérape, ikarai arandu ha isãmbyhyhára kuérape, iñorãirõhára ha huvicha kuérape, ha oke are etereíta opaveʼỹ haguã arakaʼeve.   Che, opa mbaʼe Jára che puʼakapáva, haʼe: Babilonia korapy yvate kuéra ipyrusu etéva hoʼa paitéta yvýre, ha umi hokẽ guasu ojehapýta. Tetã nguéra rembiapokue opytáta mbaʼevépe, hyʼaikue tatápe okaipáta.”   Áño irundyha oñepyrũ haguépe oisãmbyhy Judá ruvicha guasu Sedequías, maranduhára  Jeremías omondo ikuatia ñeʼẽ Nerías raʼy, ha Maaseías remineno Seraías rupi. Seraías omoirũ mburuvicha guasu Sedequíaspe hóga rerekua ramo.  Jeremías ohai vaekue peteĩ kuatiápe iñeʼẽ, omombeʼúvo opa mbaʼe vai ou vaerã vaekue Babilóniare, heʼise opa mbaʼe ohai vaekue hese.  Ha heʼi Seraíaspe: “Reguahẽvo Babilóniape, ne manduʼáke remoñeʼẽ haguã opa mbaʼe oĩva ko kuatiápe.  Upéi eréta: ‘Che Jára, nde ere vaekue rehunditaha ko tenda, ikatuʼỹ haguã avave oiko jey koʼápe, tahaʼe yvypóra, tahaʼe tymba, rejapótagui chugui yvy ojeikoʼỹha opa árape guarã.’  Ha remoñeʼẽmba rire ko kuatia, eñapytĩ hese ita ha epoi ysyry Éufratespe.  Ha ere: ‘Péicha hoʼyguýta Babilonia ha noñakã rapuʼã moʼãvéi  pe ivaívagui Ñandejára omondótava hese.’” Ápe opa Jeremías ñeʼẽngue. Sedequías oguereko 21 áño oñepyrũrõ guare oisãmbyhy, ha oisãmbyhy Jerusalénpe 11 áño. Isy héra Hamutal, Jeremías rajy, Libágua.  Hembiapo katu ivai Ñandejára renondépe, itúva Joaquín rembiapo kuéicha.  Upévare Ñandejára ipochy Jerusalén ha Judá ndive ha omosẽ henondégui. Upéi Sedequías opuʼã Babilonia ruvicha guasúre.  Ára 10pe, upe mes 10hápe, ha 9 áñoma oisãmbyhy haguépe Sedequías, mburuvicha guasu Nabucodonosor oho iñorãirõhára kuéra reheve Jerusalén gotyo. Oguahẽvo, omongora pe táva.  Oñemohenda henondépe, ha ijerekuévo katu omopuʼã yvy, ojapyhara ha ondyry haguã hese.  Pe táva oñemongora áño 11 peve oñepyrũ haguépe oisãmbyhy Sedequías.  Ára 9hápe, mes irundyha jave, tuichave ñembyahýi upe távape ha avave ndoguerekói hoʼu vaerã.  Upérõ ombokua hikuái pe táva tápia. Ha umi caldéo kuéra omongora ramo jepe chupe kuéra, mburuvicha guasu iñorãirõhára reheve, osẽ ha okañy upe pyhare. Osẽ hikuái pe okẽ oĩva mokõive tápia paʼũ rupi, ha upe tape rupi ohasáva mburuvicha guasu yvotyty rupi. Upégui, oho hikuái ysyry Jordán ñu rape rupi.  Caldéo kuéra katu omuña mburuvicha guasu Sedequíaspe ha ohupyty chupe Jericó ñúme. Iñorãirõhára kuéra oheja chupe ha isarambi opa rupi.  Caldéo kuéra omyakãsã mburuvicha guasúpe ha ogueraha Babilonia ruvicha guasu rendápe, oĩva Riblápe, Hamat retãme. Upépe Nabucodonosor heʼi upe ojejapo vaerã Sedequías rehe,  ha henondépe oñakãʼouka itaʼýra kuéra ha opa Judagua ruvichápe.  Sedequíaspe katu ohesaʼouka ha oipokuauka itasãme ojereraha haguã Babilóniape.  Upépe ojereguereko iñembotypy omano meve.   Ára 10pe, mes 5 jave, áño 19 oñepyrũ haguépe oisãmbyhy Babilonia ruvicha guasu Nabucodonosor, Nebuzaradán, mburuvicha guasu rembijokuái ha mburuvicha guasúre oñangarekóva ruvicha, oguahẽ Jerusalénpe.  Ha ohapy hikuái tupao,  mburuvicha guasu róga ha opa óga táva pegua, tenondete umi poguasu kuéra róga,  ha umi ñorãirõhára omoirũva chupe oity yvýre umi tápia omongoráva Jerusalén.  Upéi Nebuzaradán ogueraha ipokuapy Babilóniape umi táva guápe, umi ohasa vaekuépe caldéo kuérape ha umi mbaʼe apópe ikatupyrýva rembyrépe.  Mbovymi imboriahuvévante oheja oñangareko haguã parraltýre ha oñemitỹ haguã kokuépe.   Caldéo kuéra ojoka opa mbaʼe vrónse oĩva tupaópe: umi horkon, ipyenda ha ñaʼẽ guasu y peguarã, ha ogueraha hikuái opa upe vrónse Babilóniape.  Ogueraha avei tanimbu ryru, pála, mbaʼe rendy mopotĩha, tása guasu, kuchára guasu ha opa tembiporu vrónse ojeporúva tupaópe.  Upéicha avei, Nebuzaradán ogueraha opa mbaʼe óro ha pláta: ñaʼẽ, vraséro, tása guasu, tanimbu ryru, mbaʼe rendy renda, kuchára guasu ha kópa kaguy oñekuaveʼẽha.  Umi mokõi horkon, pe ñaʼẽ guasu oguapýva 12 tóro raʼãnga vrónse ári ha umi pyenda mburuvicha guasu Salomón ojapouka vaekue tupaópe, umíva pohyikue ndaikatúi ojepapa.  Peteĩ-teĩ umi horkon ijyvateve 8 métrogui, ha ipoguasukue katu 5 métro imédio. Umíva hyepy nandi ha pe vrónse iñanambusu 7 sentímetro.  Peteĩ-teĩva umi horkon iñakã vrónse, ha upéva 2 métrogui ijyvateve. Ijerére katu ijeguaka ku rédcha vrónsegui, ha granáda raʼãngápe oñembojegua. Umi mokõi horkon peteĩcha.  Peteĩ-teĩva umi akã arigua pyahápe oĩ 100 granáda raʼãnga ha umívagui 96 ojekuaa.   Nebuzaradán omyakãsã avei paʼi guasu Seraías, paʼi kuéra ruvicha Sofonías. Ha mbohapy tupao rokẽ rerekuápe.  Umi tavagua apytégui omyakãsã ñorãirõhára ruvicha, 7 mburuvicha guasu rembiguái oĩva pe távape, pe mburuvicha oiporavóva kuimbaʼe kuéra ñorãirõrã, 60 karai poguasu oĩva upe távape.  Judagua Nabucodonosor oguerahauka vaekue retakue, péicha hína: Áño 7 oñepyrũ haguépe oisãmbyhy oguerahauka 3.023 Judagua.  Áño 18, oguerahauka 832 Jerusalengua.  Áño 23, Nebuzaradán oguerahauka 745 Judagua. Opa ojereraháva retakue: 4.600.   Ára 25pe, mes 12 jave, áño 37pe, ojereraha hague ipokuapy Judá ruvicha guasu Joaquín, oñepyrũ oisãmbyhy Babilóniape mburuvicha guasu Evil-Merodac, ipyʼa porãva Joaquín ndive ha oguenohẽ chupe ñembotypýgui.  Imbaʼe porã hendive, ha ombojeroviave chupe ambue mburuvicha kuérapegui, oĩva hendive Babilóniape.  Ha péicha Joaquín oipeʼa upe ijao oiporúva oikórõ iñapytĩmby, ha upe guive okaru mburuvicha guasu ndive.  Upéva ári, oikove aja pukukue, Joaquín ohupyty hemikotevẽrã ára koʼẽre, Babilonia ruvicha guasúgui. Ñandejára heʼi: “Tapeho Jerusalén rape rupi, pemaʼẽ porã, peheka okaháre jahecha ndapejuhúipa peteĩ heko jojáva, ohekáva pe añetegua. Pejuhu ramo aheja reíta Jerusalénpe hembiapo vaikue.   Ore Jára, ndéko reheka añeteguánte heʼíva. Reinupã vaekue ha ndahasýi chupe kuéra. Rehundi vaekue ha ndoikuaaséi mbaʼeve. Ivaívape ijetuʼu, itágui hatãve iñakã. Ndojevyséi oiko haguã tape porãre.   Che haʼe che pyʼapýpe: Imboriahúvante oiko itavy vaicha, ndoikuaáigui Ñandejára oipotáva, Tupã heʼíva.   Aháta karai poguasu kuéra rendápe ha añeʼẽta chupe kuéra. Oikuaáne katuete hikuái Ñandejára oipotáva, Tupã heʼíva. Haʼe kuéra katu opuʼã Tupã rehe, nohenduséi iñeʼẽ.   Upévare león osẽta kaʼaguýgui ha ojukáta chupe kuéra, aguara guasu yvy ojeikoʼỹha pegua oporopeheʼãmbáta, jaguarete oikóta itáva jerére, ha osẽvo omboʼi saʼipáta chupe kuéra, hetaite mbaʼe ivaíva ojapo haguére hikuái, hetaite jey omyengovia haguére Tupã Ijárape.   Ñandejára heʼi: “Mbaʼéicha piko aheja reíta ndéve opa koʼã mbaʼe? Nde raʼy kuéra che reja vaekue, ha omeʼẽ iñeʼẽ tupã guaʼu kuérare. Heta tembiʼu ameʼẽ vaekue chupe kuéra, haʼe kuéra katu che myakã ratĩ ha oĩ haguéicha oñemeʼẽ teko kyʼápe.   Tove toike umi hese ijaʼeʼỹva tombyaipa iparralty, nohundipái ramo jepe! Tomopẽmba umi hakã! Ndahaʼe véima che parralty!   Israel ha Judá che myakã ratĩ!” Che, opa mbaʼe Jára, upéicha haʼe.   Israel ha Judá ojei Ñandejáragui. Heʼi hikuái: “Tupã ndahaʼe véima mbaʼeve ñandéve guarã. Mbaʼeve ndojehu moʼãi ñandéve. Ndou moʼãi ñorãirõ térã ñembyahýi ñande ári.”   Ñandejára heʼi: “Israel, amboúta nde rehe tetã mombyrygua, yma guare imbaretéva.   Iñeʼẽ nderéi kuaái ha nderéi kuaái upe heʼíva haʼe kuéra. Umíva kuimbaʼe pyʼa guasu meme, ihuʼy ryru kuéra ojogua tyvy nandípe.   Hoʼupáta ne remitỹngue ha ne rembiʼu, nde raʼy ha nde rajy kuéra ojukapáta. Hoʼupáta nde ovecha ha vaka kuéra, nde parral ha opaichagua yva. Ikyse pukúpe ohundíta umi táva mbarete rejeroviaha.”   Ñandejára heʼi: “Nahundipa moʼãi jepe chupe kuéra umi árape.  Oporandu ramo ndéve: ‘Mbaʼére piko Tupã Ñandejára ojapo ore rehe koʼã mbaʼe?’ Ere chupe kuéra: ‘Peheja haguéicha Ñandejárape peho haguã tupã nguéra mombyrygua rapykuéri hetã teépe, upéicha avei peikóta mombyrygua rembiguái ramo tetã pene mbaʼeʼỹvape.’”   “Peje Israel guápe, ha Judá guápe avei:   Pene rembiapo vaikue omoĩ okuchívo opa mbaʼe, ha ndapehupytýi mbaʼe porã.   Oĩgui che retãgua apytépe tekove ahẽ, oikóva guyra apiháicha, omoñuhã hapicha kuérape.   Ikoty kuéra omyenyhẽ mbaʼe monda pyrégui, guyrágui henyhẽháicha guyra róga. Upéicha oiko chugui kuéra poguasu mbaʼeta jára.   Okaru porã ha ikyra kyra. Iñaña eterei, nda ipo jojái tyreʼỹ ndive, nomeʼẽi imbaʼéva mboriahúpe.   Ha piko nainupã moʼãi chupe kuéra, ha namyengovia moʼãi peichagua tetãme? Che, opa mbaʼe Jára, upéicha haʼe.   ‘Mbaʼe nde vaipa jepéva ojehu hína ko tetãme.   Ñandejára ipuʼakapáva heʼi: “Peity kaʼaguy ha pejapo jupiha pendyry haguã Jerusalén rehe. Pe táva ojeʼéma oñenupã haguã henyhẽre ojejopývagui.   Jerusaléngui osẽ teko aña, ykuágui osẽháicha y. Ñendyry ha porojuka mante upépe oñehendu. Jekutu ha ñenupã mante upépe ojehecha.   Ejeheja ivaívagui Jerusalén, ỹrõ che pochýta ha ajeíta nde hegui, ajapóta nde hegui yvy ojeikoʼỹha, rohejáta avaveʼỹre.”   Ñandejára ipuʼakapáva heʼi: “Umi Israelgua opytávape oheka jey-jeýta hikuái parraltýpe ojehekaháicha hiʼa ojehejaʼỹre peteĩ.”   Che haʼe chupe: “Máva piko che rendúta amomarandúrõ chupe kuéra? Ijapysapéko, che Jára, ha nohendúi mbaʼeve. Oñembohory ne ñeʼẽre, ha nohenduséi.   Che renyhẽte pochýgui, che Jára, ne mbopochy haguére hikuái ha ndaikatuvéi ajejoko.” Ñandejára heʼi chéve: “Ehekuavo mitã okáre oikóva ha mitã rusu atýra ári. Ojereraháta ipokuapy ména kuéra hembirekóreve ha tuja kuéra ta itujaite jepe raʼe.   Hóga, ikokue, hembireko kuéra opytáta ambuépe guarã, amopuʼãtagui che po ainupã haguã opa ko tetãme oikóvape. Che, opa mbaʼe Jára, upéicha haʼe.   Opavave, tuicháva ha michĩva, mbaʼéichapa omondátante oguereko iñakãme. Maranduhára ha paʼi kuéra, oĩ haguéicha ijapu.   Ñandejára heʼi hetã guápe: “Pepyta umi tape rupi ha pemaʼẽ, peporandu umi tape yma guarére, mamópa oĩ upe tape iporãvéva. Peguata upe rupi ha pejuhúta pytuʼu.” Haʼe kuéra katu heʼi: “Nahániri, ndoroguataséi upe rupi.”   Ñandejára omoĩ maʼẽ mombyryhára ha heʼi hetã guápe: “Pejapysaka pehendu haguã pe cháke!” Tetãgua katu heʼi: “Ndoroi kuaaséi mbaʼeve.”   Upévare heʼi Ñandejára: “Pehendu tetã nguéra, peikuaa ojehútava che retã guápe.   Pehendu yvypóra: Amondóta ko tetãgua rehe peteĩ mbaʼe vai, oútava chupe kuéra ojaposévare. Omboyke haguére che ñeʼẽ ha ndoikuaaséi haguére mbaʼeve che remimboʼégui.   Maerã piko peru chéve insiénso Sabá ha yvyra ryakuã porã tetã mombyrýgui? Che ndarohorýi pene mymbahapy  térã mymba juka  peikuaveʼẽva chéve.”   Upévare Ñandejára heʼi: “Che rupi, ko tetãgua oñepysãnga ha hoʼáta. Túva ha taʼýra kuéra, óga ykeregua ha irũ tee, omanóta peteĩcha.”   Ñandejára heʼi: “Yvate guio mombyrýgui Oñembosakoʼi ou haguã tetã mbarete.   Ipópe kuéra huʼy ha kyse yvuku. Iñarõ ha ndoiporiahurerekói avavépe. Osapukáirõ ojogua yguasu kororõme. Ou kavaju ári. Oĩma Sión rehe ondyry haguãicha.”   Jerusalénpe ojeʼe: “Rohendu oñemombeʼúva, ha kyhyje ore mokangypa. Roryryipa imemby pota vaicha.   Ani pesẽ kokue gotyo, ani peiko tape rupi! Ñande rehe ijaʼeʼỹva ou kyse puku ipópe. Ñemondýi guasu opa rupi iñasãi!”   Che retãgua! Eñemonde ao vosakuépe mbaʼe mbyasýgui, ejapajeréi tanimbúpe. Ao hũme eñemonde ha ejaheʼo soro, ojejaheʼo ramo guáicha taʼýra peteĩ etére. Cháke upe ñane rundítava pyaʼe eterei oúta ñande ári!   Ñandejára heʼi chéve: “Nde pópe aheja reipyʼa raʼã haguã che retã guápe. Eñehaʼã eikuaa mbaʼeichaguápa haʼe kuéra.”   Che Jára, opavave haʼe kuéra iñeʼẽ rei, itujupa ha itĩ atã, vrónse ha fiérro vaícha.   Tata pejuhápe jaipeju hatãrõ, tata omboyku pe plómo. Reínte ñahaʼãta ñamopotĩ, heko añávako ndopái voínte.   Oñembohéra vaerã “pláta imombopyrã”. Nde niko, che Jára, remombóma chupe kuéra. Ñandejára heʼi Jeremíaspe:  “Eñemoĩ tupao rokẽme ha emomarandu upépe ko haʼéva ndéve: Mayma Judagua peikéva koʼã okẽ rupi pemombaʼe guasúvo Ñandejárape, pehendu ko heʼikáva  Tupã Israel Jára ipuʼakapáva: ‘Pemoporãve ramo pende rekove ha pene rembiapokue, pohejáta peikove ko yvýpe.  Aníke perovia umi pene mbotavývape heʼívo: Ápe oĩ Ñandejára tupao! Ápe oĩ Ñandejára tupao!   Pemoporãve ramo pende rekove ha pene rembiapo ha pende reko joja ramo oñondive,  ndapejopýi ramo mombyrygua, tyreʼỹ ha kuña iména manóva ndive, ndapejukái ramo koʼápe tapicha hembiapo vaiʼỹvape, napemombaʼe guasúi ramo tupã ambue kuérape ivaíva mante peẽme oguerúva,  pohejáta peikove ko yvy ameʼẽ vaekue opa árapeve guarã pende ru kuéra ypykuépe.   ‘Peẽ pejerovia ñeʼẽ japu ha výro reíre.  Peimoʼã piko ko tupao, chéve oñemopuʼã vaekue, haʼeha mondaha kuára?  Che ahecha opa koʼã mbaʼe. Che, opa mbaʼe Jára, upéicha haʼe.  Tapeho che Rekoha Siló guápe, upe aiporavo tenonde vaekue aiko haguã, ha pehecha mbaʼépa ajapo raʼe chugui che retãgua Israel reko añanguére.  Upévare, pe ajapo vaekue Tekoha Siló guápe, ajapóta ko Tupaópe chéve oñemopuʼã vaekue. Ameʼẽ vaekue peẽme ha pende ru kuéra ypykuépe, ha peẽ pejeroviaha.   Nderehechái piko pe haʼe kuéra ojapóva Judá táva kuérape ha Jerusalén rape rupi?  Taʼýra kuéra ombyaty jepeʼa, túva kuéra ojatapy ha kuña kuéra ojapo mbujape oikuaveʼẽ haguã tupã guaʼu kuñávape, oñembohérava yvága ruvicha guasu kuñáva.  Che momarã avei, oikuaveʼẽvo kaguy tupã mombyry guápe.  Ndahaʼéi jepéko chéve che momarãva. Ijupe kuéra uvei oñemomarã, otĩ haguã ijehegui kuéra. Che, opa mbaʼe Jára, upéicha haʼe.  Upévare che, opa mbaʼe Jára, amombeʼu porã peẽme, ahekuavotaha che pochy rendy ko peimeha ári, pende ári, pene rymba, pende kaʼaguy ha pene remitỹngue ári jepe. Haʼéta peteĩ tatáicha ogueveʼỹva.”  Tupã Israel Jára ipuʼakapáva, heʼi hetã guápe: “Peikuaveʼẽ opaichagua mymbahapy  ha mymbajuka  peikuaveʼẽséva ha peʼu umi hoʼokue.  Che anohẽ ramo guare pende ru ypykuépe Egíptogui, ndaʼéi vaekue chupe kuéra mbaʼeve mymbahapy ha mymba juka rehegua.   Haʼe vaekue uvei chupe kuéra iñeʼẽ rendu haguã, upéicha ramo che haʼétaha Tupã chupe kuéra guarã, haʼe kuéra katu che retãgua. Haʼe vaekue avei chupe kuéra oiko haguã che aipotaháicha, oho porã haguã chupe kuéra.   Haʼe kuéra katu nohenduséi che ñeʼẽ ha ndoikuaaséi vaekue mbaʼeve. Ojetuʼu uvei ivaívare ha oñemeʼẽ hembipota vaípe. Ojevy rangue che rendápe oñemomombyry che hegui.  Ere chupe kuéra: ‘Kóva hína upe tetã iñeʼẽ renduʼỹva Tupã Ijárape ha ndopoiséiva ivaívagui. Upe añetegua noñehenduveiete ijurúgui kuéra.’”   Jerusalén, eikytĩ nde áva ha emombo! Ehenduka purahéi jaheʼo yvy perõ rupi! Cháke Ñandejára ipochy nde tavagua ndive, oheja ha omboykéma chupe.   Ñandejára heʼi: “Judagua ojapo peteĩ mbaʼe che mbopochýva: omoĩ hikuái itupã guaʼu ahẽ nguéra che tupaópe, ha omomarã.  Ben-Hinom ñúme omopuʼã hikuái Tófet  altar  ohapy haguã itaʼýra ha itajýra kuéra.  Ko mbaʼe che ndaʼéi vaekue chupe kuéra ojapo haguã ha ndohasái vaekue che akã rupi.   Upévare che, opa mbaʼe Jára, haʼe outaha ára, kóva noñembohéra moʼã veimaha Tófet térã Ben-Hinom Ñu, oñembohérata uvei Jejuka Ñu.  Ha Tofétpe oñeñotỹta omanóva, ndaipóri moʼãvéigui hendaguã.  Koʼãva reʼõngue opytáta yryvu ha tymba ñarõ rembiʼurã, ha ndaipóri moʼãi umíva omondýiva.  Aipeʼáta Judá táva kuéragui ha Jerusalén rape kuéragui purahéi rory vyʼaha pegua ha mendaha pegua purahéi.  Pe tetã tuicha kuégui oikóta yvy ojeikoʼỹha.” Ñandejára heʼi: Umi árape oguenohẽta hikuái ityvy kuéragui mburuvicha guasu kuéra ha mburuvicha kuéra Judagua, paʼi  kuéra, maranduhára  kuéra ha umi Jerusalénpe oiko vaekue kãnguekue.  Ha omyasãita ojope haguã chupe kuéra kuarahy, jasy ha mbyjaita. Haʼe kuéra umívape ohayhu vaekue, oiko vaekue hembiguái ramo, oho hapykuéri, oporandu  ha omombaʼe guasu vaekue chupe kuéra. Avave nombyaty moʼãi umi kãnguekue oñotỹ haguã. Vaka repotícha opytáta ñúre isarambi.   Umi nomanói vaekue koʼã tekove añaitégui, mamo haʼe kuéra oikohápe amosarambi rire chupe kuéra, ohayhuvéta ñemano jeikovégui. Che, opa mbaʼe Jára ipuʼakapáva, haʼe upéicha.   “Nde, Jeremías, ere tetã guápe ko haʼekáva chupe kuéra: ‘Pe máva hoʼa ramo opuʼã, ojavy ramo hape, ojevy hape vaígui.   Mbaʼére aipo ramo Israel, che myakã ratĩ raʼe? Mbaʼére Jerusalén, che reja opa árape guarã? Mbaʼére akóinte ne tĩ atãse ha nderejusevéi?   Ajapysaka porã kuri ha nahendúi avaveichagua ombyasýva hembiapo vaikue ha heʼíva añetehápe: Mbaʼe piko pe ajapóva? Opavave uvei oho pyaʼe hapére, kavaju juru atãicha ñorãirõháme.   Tujuju jepe yvágare ovevéva oikuaa arakaʼépa ou jeýta. Pykasu, mbyjuʼi ha hoko oikuaa arakaʼépa ambue hendápe ohóta. Nde katu, che retãgua, ndereikuaái che rembiapoukapy.   Mbaʼéicha piko peẽ peje pene aranduha ha perekoha Ñandejára rembiapoukapy? Ku pene mbaʼe haihára, tembihai japúpe ohai vaekue tembiapoukapy japu?   Umi iñarandúva katu itĩndy opytávo, okyhyje tymbáicha ñuhãme hoʼárõ guáicha. Mamo piko oime iñarandukue, ko omboyke vaekue che ñeʼẽ?   Upévare ikuña kuéra ameʼẽta ambue kuimbaʼépe, ha ijyvy kuéra jára ambuépe. Opavave niko, michĩva ha tuicháva, omonda haguãnte oheka. Maranduhára ha paʼi kuéra oĩ haguéicha ijapu.   Oipohano vai vaínte che retãgua jekutukue. Heʼi opa mbaʼe oĩ porãha, ha tovéke opa mbaʼe oĩ vai eterei.   Otĩ vaerã moʼã ojapóvo koʼã mbaʼe che mbopochy etéva. Ha notĩriete voi! Ndoikuaa véima mbaʼépa heʼise ñatĩ! Upévare ainupãrõ chupe kuéra, oñepysãnga ha hoʼáta ambue kuéraicha avei. Che, opa mbaʼe Jára, haʼe upéicha.’”   Heʼi Ñandejára: “Aikytĩta che retã guápe haʼe ramo guáicha trígo. Peteĩ parralʼánte jepe ndopyta moʼãi pe parraltýpe, peteĩ igoʼánte jepe ígo rakãre. Hogue pirukuénte opytáta.”   Ha heʼíta tetãgua kuéra: “Maerã rei piko japytapa koʼápe? Jahána umi táva mbaretépe, ñamano haguã! Tupã Ñandejára niko ñande jukáta. Haʼe hoʼukáta ñandéve y oñepohanóva, ñapuʼã haguére hese.   Ñahaʼarõ vaekue jeiko porã ha mbaʼeve iporãva ndajahupytýi. Ñahaʼarõ vaekue tesãi, ha ñemondýi mante jajuhu.   Oúma ñande rehe ijaʼeʼỹva! Oñehendúma Dan guive ikavaju kuéra ijukuʼárõ, osapukáirõ oryryipa yvy. Ou ohundívo ñane retã ha opa mbaʼe jarekóva, ñande táva kuéra ha opa ipype oikóva.”   Ñandejára heʼi: “Amondóta peẽme mbói pende suʼútava ha mbaʼeve ndojapo moʼãi hese pende paje.”   Che mbaʼe mbyasy naipohãvéi, che pyʼa kangypa!   Che retãgua pyahẽ opa rupi oñehendu: “Noĩ véima piko Ñandejára Siónpe? Ndaiporivéi piko upépe huvicha guasu?” Ha Ñandejára heʼi: “Maerãpa che mbopochy raʼe pemombaʼe guasúvo tupã guaʼu pitua ha mombyryguáva?”   Ohasa ára haku, opa ñemonoʼõ, ha ndaipóri vaekue pende peʼáva jejopy vaígui.   Ahasa asy che retãgua ohasa asýva ndive. Vyʼaʼỹ ha kyhyje oñemombaʼe che rehe.   Ndaipóri chéne piko pohã Galaádpe? Ndaipóri chéne piko upépe pohãnohára? Mbaʼére piko ndaikatúi okuera che retãgua?   Hángaʼu yvy ojeikoʼỹháme areko che rendaguã, aha haguã aiko mombyry che retã guágui! Opavave niko oporomyakã ratĩ, ha oporoguasu api meme.   Ijapu haguã mante oĩ, huʼy opoírõ guáicha. Upe tetãme japu mante oĩ, ndaipóri añetegua. Koʼẽ koʼẽre ivaive, ha Ñandejára voi heʼi: “Nda che kuaaséi vaekue.”   Ñane irũ teére jepe ndaikatúi jajerovia. Ñande ryvy heʼíva jepe ndajaroviái vaerã, oñopehẽnguéva voi niko oñombotavy ha oñoirũ teéva oñeʼẽ vai ojuehe.   Oñembohory joa ojuehe, ha ndaipóri heʼíva añetegua. Ojepokuaáma ijapúvo. Oñembyai etéma   Ijuru, huʼy nde rakuáva, japu meme chugui osẽ, Oguerohoryete guaʼu hapichápe, ipyʼapýpe katu omoñuhã chupe.   Ha che piko nainupã moʼãi, namyengovia moʼãi umícha guápe? Che, opa mbaʼe Jára, upéicha haʼe.   “Pene rasẽ ha pene pyahẽ umi yvyty rupi, pepurahéi jaheʼo yvy perõ rupi. Umíva niko okaipáma ha avave ndohasavéi upe rupi. Noñehendu véima mymba omburea ramo, guyra ha tymba ñarõ jepe ohopa.   Jerusaléngui ajapóta itaty, aguara saite keha. Judá táva kuéragui ajapóta yvy ojeikoʼỹha ha opytáva avaveʼỹre.”   Mávapa iñarandu porã oikũmby haguã koʼã mbaʼe? Mávapepa oñeʼẽ Ñandejára, omomarandu haguã? Mbaʼérepa oñehundi pe tetã, opyta yvy ojeikoʼỹháicha avave ohasaʼỹha?   Ñandejára heʼi: “Opa koʼã mbaʼe ojehu Israelgua omboyke haguére tembiapoukapy, nohendúi ha ndojapói che ñeʼẽ.  Ndopoiséi hembiapo vaígui ha omombaʼe guasu tupã guaʼu kuéra, itúva kuéra omboʼe haguéicha chupe kuéra.  Upévare che, Tupã ipuʼakapáva Israel Jára, haʼe: Haʼukáta peẽme iróva, peʼúta y oñepohanóva.   Pomosarambíta tetã nguéra rupi, peẽ térã pende ru kuéra peikuaaʼỹ vaekue. Pomuñaukáta kyse puku reheve, ndopytái peve avave pende hegui.”   Ñandejára ipuʼakapáva heʼi: “Pehenoika Kuña nguéra ojaheʼo kuaávape.”   Tou pyaʼe hikuái ha tojaheʼo ñande rehe, tomyenyhẽ tesaýgui ñande resa, tosyry ñande rova rehe!   Sión guive oguahẽ pyahẽ asy. Áina! Mbaʼeichaitépa oiko ñande hegui tapere! Mbaʼeichaitépa jaiko toryjárõ. Jaheja vaerã ñane retã, ñande róga kuéragui oiko tapere.   Kuña nguéra, pehendu Ñandejára ñeʼẽ, pejapysaka heʼívare. Pemboʼe pene memby kuña kuérape hasẽ kuaa haguã ha iñirũ nguérape ojaheʼo haguã péicha:   “Ñemano oike ore róga kuérape, oguahẽ ore róga guasúpe. Ojuka mitã nguérape tape rupi ha mitã rusu kuéra okaháre.   Kuimbaʼe kuéra reʼõngue isarambi joa vaka repotícha ñúre, trígo apesãicha ikytĩha rapykuéri ha ndaipóri omonoʼõva.” Heʼi Ñandejára.   Heʼi Ñandejára: “Iñarandúva ani ojererovu iñarandúgui térã imbaretéva imbaretégui térã mbaʼeta rerekoha imbaʼe rereko hetágui.   Oimérõ ojererovuséva, tojererovu che kuaágui, oikuaágui cheha opa mbaʼe Jára, che rembiapóva yvy ári aiporúvo mborayhu, mbaʼe heko joja ha hekopeguáva, umíva niko che arohory. Che, opa mbaʼe Jára, upéicha haʼe.”   Ñandejára heʼi: “Oúta ára ainupã haguã tetã nguéra ojeapiʼóva ha ojeapiʼoʼỹvape:  Egipto, Judá, Edom, Amón ha Moab, ha opa umi oikóvape yvy ojeikoʼỹháme. Opa umíva niko, ha Israelgua upéichante avei, ipyʼapýpe noĩri Tupã Ijára ndive.” Jesús heʼi: “Añete haʼe peẽme, pe oikeʼỹva ovecha kuéra korápe hokẽ rupi, upéva mondaha ha teko moñái hína.   Jesús ohenduka chupe kuéra ko ñeʼẽ mbojoja, haʼe kuéra katu ndohecha kuaái mbaʼépa Jesús heʼise chupe kuéra.   Jeús oñeʼẽ jey chupe kuéra kóicha: “Añetehápe haʼe peẽme: Che hína pe okẽ ohasaha rupi ovecha kuéra.  Opa umi ou vaekue che mboyve, umíva mondaha ha teko moñái vaekue, ha umi ovecha kuéra nohendúi vaekue chupe kuéra.  Che haʼe pe okẽ. Che rupi oikéva ndojejopy vai moʼãi. Haʼe ojoguáta ku ovechápe, oike ha osẽva korágui ha ojuhúva hembiʼurã.”   “Mondaha niko ou omonda, oporojuka ha ohundi haguã opa mbaʼe. Che katu aju peikove haguã, ha peikove haguã peikotevẽʼỹre mbaʼeve.  Che hína pe ovecha rerekua imbaʼe porãva. Pe ovecha rerekua imbaʼe porãva oĩ omeʼẽ haguãicha hekove ijovecháre.  Umi judío kuéra ohendúvo koʼã mbaʼe, ojoavypa jeýma hikuái.  Oĩ heta heʼíva: --Mbaʼe pochy niko oguereko, ha itarova. Maerã piko pehendu chupe?   Oĩ katu heʼíva: --Mbaʼe pochy oguerekóva noñeʼẽ moʼãi péicha. Mbaʼéicha piko mbaʼe pochy omongueráta peteĩ ohechaʼỹvape?   Roʼy upérõ, ha umi árape Jerusalénpe ombyarete hikuái Tupao oñemboyke jey ramo guare Tupãme.   Jesús katu oguata oikóvo Tupao rupi, Salomón rogaguy heraha rupi.  Upépe, umi judío kuéra oñembojerepa hese ha oporandu chupe: --Arakaʼe peve piko ore rerekóta roikuaa porãʼỹre mbaʼépa roʼe vaerã nde rehe? Emombeʼu porãntena oréve. Ndépa hína pe Mesías?   Jesús heʼi chupe kuéra: --Haʼéma niko peẽme, ha nda che reroviaséi. Umi mbaʼe che ajapóva che Ru ohejágui chéve ajapo, ohechauka porã mávapa che.  Peẽ katu ndapegueroviái, ndahaʼéigui peẽ che ovecha.  Che ovecha kuéra niko oikuaa che ñeʼẽ ha ou che rapykuéri, ha che aikuaa chupe kuéra.  Che ameʼẽ chupe kuéra tekove opa ára guarãva, ha arakaʼeve haʼe kuéra noñehundi moʼãi, ha avave ndoipeʼa moʼãi che hegui.  Upe che Ru omeʼẽva chéve tuichave opaite mbaʼégui, ha avave ndaikatu moʼãi oipeʼa ipógui.   Che Ru ha che peteĩnte.   Upépe, umi judío kuéra ipojái jeýma itáre, ojapi haguã chupe.  Jesús katu heʼi chupe kuéra: --Che Ru pokatu rupi, heta mbaʼe iporãva ajapo pende rovake. Mavaitévarepa che jukáta itápe?   Umi judío kuéra heʼi chupe: --Nderejejuka moʼãi iporãva rejapo haguére. Rejejukáta rejahéi haguére Tupãre.  Yvypórante niko nde, ha reikose Tupã ramo.   Jesús heʼi chupe kuéra: --Pende léipe niko heʼi Tupã heʼi hague: ‘Peẽ niko tupã.’   Jaikuaa niko Ñandejára Ñeʼẽme heʼíva ndaikatuiha ñamboyke arakaʼeve. Ha upépe Tupã heʼi vaekue umi iñeʼẽ omeʼẽ vaekuépe, haʼe kuéra haʼeha tupã.  Tupã che mboyke vaekue imbaʼerã ha che mbou yvy ári. Mbaʼéicha piko aipóramo pejéta ajahéi hague hese, haʼe haguére che Tupã Raʼyha?  Che ndajapói ramo umi mbaʼe che Ru ojapóva, ani che rerovia.  Ajapo ramo umi mbaʼe haʼe ojapóva katu, nda che reroviái ramo jepe che rehe, perovia umi mbaʼe ajapóva. Péicharõ peikuaa porãta che Ru ha che peteĩnteha.   Upépe, omyakãsãse jey moʼã chupe hikuái, Jesús katu okañy chugui kuéra.   Jesús ohasa jey ysyry Jordán mboypýri, ku Juan oporomongarai haguépe ha upépe opyta.   Heta umi oúva hendápe, ha upéi heʼíva: --Juan ndojapói ramo jepe vaekue mbaʼeve hechapyrãva, añeteguánte heʼi vaekue oñeʼẽ ramo ko kuimbaʼére.   Ha heta umi upepegua ojerovia Jesús rehe. Oiko vaekue táva Betániape peteĩ kuimbaʼe hasýva hérava Lázaro. Upepegua vaekue avei María ha ikypyʼy Marta.   María niko Lázaro reindy vaekue, ku oñohẽ vaekue Jesús pýre mbaʼe ryakuã porã ha upéi hiʼávape omokã.   Mokõive Lázaro reindy heʼika Jesúspe: --Ore Jára, ne irũ rehayhu etéva niko hasy hína.   Upéva Jeús ohendúvo heʼi: --Kóva ko mbaʼasýgui Lázaro nomano moʼãi. Upéva rupi katu ojehecháta mbaʼechaitépa tuicha Tupã ha Tupã Raʼy.   Jesús niko ohayhu Marta, tykeʼýra ha Lázarope.  Ha ojeʼe ramo jepe chupe Lázaro hasyha, opytave upe oĩháme mokõi ára.  Upéi heʼi hemimboʼe kuérape: --Jaha jey Judéape.   Hemimboʼe kuéra katu heʼi chupe: --Mboʼehára, akokueheténte niko umi upepegua nde jukase kuri oikóvo itápe, ha piko koʼágã rehose jey upépe?   Jeús heʼi chupe kuéra: --Ára niko ojepyso kuarahy osẽ guive oguejy peve, ajépa? Upe árape oguatáva noñepysãngái ohechágui upe ohesapéva ko yvy.  Pyhare oguatáva katu oñepysãnga, ndaipórigui chupe ohesapéva.   Upéi heʼive chupe kuéra: --Ñande irũ Lázaro niko oime okẽ hína. Aháta chupe amombáy.   Hemimboʼe kuéra heʼi chupe: --Ore Jára, oke ramo niko heʼise okuerataha.   Hemimboʼe kuéra niko oimoʼã Jesús heʼiha Lázaro okeha añete. Ndohechakuaái hikuái Jeús heʼi hague chupe kuéra Lázaro omano hague.  Upémarõ Jesús heʼi porã chupe kuéra: --Lázaro niko omanóma.  Ha pende rehehápe, avyʼa naiméi haguére upépe upe jave. Péicha iporãve, pejerovia haguã che rehe. Jaha jahecha chupe.   Upépe Tomás, Gemelo ojeheróva, heʼi hapicha Jesús remimboʼe kuérape: --Jaha ñane Mboʼehára ndive, ha ñamano hendive.   Jesús oguahẽvo Betániape, ojuhu ojapóma hague 4 ára Lázaro retekue oñemoĩ hague itakuápe.  Betania opyta 3 kilómetro rupi Jerusaléngui,  ha heta Judeagua oho oñandúvo Marta ha Maríape ikyvy omano haguére.  Marta ohendúvo Jesús oguahẽha ohóvo, osẽ ohuguãitĩvo. Marta katu opyta hógape.  Marta heʼi Jesúspe: --Che Jára, reime rire koʼápe che kyvy nomanói vaerã moʼã.  Ha aikuaa koʼágã jepe, Tupã omeʼẽtaha ndéve oimeraẽ mbaʼe chupe rejeruréva.   Jesús heʼi chupe: --Nde kyvy oikove jeýta.   Marta katu heʼi chupe: --Che niko aikuaa ágã ára pahápe, haʼe oikove jeytaha opa omanóva oikove jeývo.   Upépe Jesús heʼi chupe: --Che hína pe aporomoingovéva, ha aporomoingove jeýva. Che rehe ojeroviáva, omano ramo jepe oikovéta.   Ha opa oikovéva gueteri ha ojeroviáva che rehe, nomano moʼãi arakaʼeve. Ndépa rerovia koʼã mbaʼe?   Ha Marta heʼi chupe: --Arovia che Jára. Che arovia nde haʼeha pe Mesías, Tupã Raʼy, ou vaerãva ko yvy ári.   Péicha Marta oñeʼẽ rire, oho ohenói ikypyʼy Maríape ha heʼi chupe haʼeñoháme: --Ñane Mboʼehára niko oime oguahẽ hína ha oporandu nde rehe.   María ohendúvo upéva, pyaʼe opuʼã ha oho hendápe.  Jesús neʼĩra gueteri oguahẽ porã Betániape. Oĩ gueteri hína upe María ohuguãitĩ haguépe chupe.  Umi ou vaekue María rógape oñandu haguã chupe, ohecha haʼe pyaʼe opuʼãha ha osẽha hógagui. Haʼe kuéra oho meme avei hapykuéri, oimoʼãgui María ohoha ojaheʼo Lázaro retekue oĩháme.   María oguahẽvo Jesús rendápe, oñesũ henondépe ha heʼi chupe: --Che Jára, reime rire koʼápe, che kyvy nomanói vaerã moʼã.   Opoko Jesús pyʼáre ohechávo mbaʼéichapa María ojaheʼo ha umi hendive ou vaekue. Ha tuicha oguapy hese upéva.  Oporandu chupe kuéra: --Moõ piko pemoĩ raʼe hetekue? Heʼi hikuái chupe: --Eju ehecha, ore Jára.   Upévo Jesús hasẽ.  Ha umi upépe oĩ vaekue heʼi: --Pehecha piko mbaʼéichapa ohayhu raʼe chupe?   Oĩ katu heʼíva: --Haʼe niko omonguera vaekue ohechaʼỹvape. Ndaikatúi chéne ngaʼu piko ojapo raʼe mbaʼeve ani haguã Lázaro omano?   Jesús tuicha ñembyasy reheve oñemboja pe itakuápe. Pe itakua juru oñemboty peteĩ itápe.  Jesús heʼi: --Peipeʼa ko ita. Marta, pe omanóva reindy heʼi chupe: --Che Jára, inéma niko, 4 árama niko ojapo omano hague.   Jesús heʼi chupe: --Ndaʼéi ngaʼu piko ndéve raʼe, rejerovia ramo che rehe rehechataha mbaʼeichaitépa tuicha Tupã?   Ha oipeʼa hikuái pe ita pe itakua jurúgui. Ha Jesús omaʼẽ yvate gotyo ha heʼi: --Che Ru, romombaʼe, nde che rendúgui.  Che aikuaa nde che renduha manté. Haʼénte ndéve kóva, umi koʼápe oĩvare, haʼe kuéra oguerovia haguã ndeha pe che mbou vaekue.   Péicha heʼi rire, osapukái: --Lázaro, esẽ upégui.   Pe omano vaekue osẽ okápe. Umi ipo ha ipy ojejokuapa génerope, ha hova katu ojejahoʼi pañuélope. Jesús heʼi upépe: --Pejora ha peheja toho.   Heta umi ou vaekue María andúvo, ohechávo pe Jesús ojapo vaekue ou ojerovia hese.  Oĩ katu ohóva umi fariséo rendápe, ha omombeʼu chupe kuéra pe ojehu vaekue.  Upépe fariséo ha paʼi ruvicha kuéra oñembyaty umi myakãhára kuérape, ha oporandu hikuái: --Mbaʼépa jajapóta? Ko kuimbaʼe niko ojapo hína heta mbaʼe hechapyrãva.  Jaheja rei ramo chupe, opavave ojeroviáta hese, ha mburuvicha kuéra Romagua oúta ohundi ñande Tupao ha ñane retã.   Peteĩva katu hérava Caifás, paʼi guasúrõ ojupi vaekue upéva pe añorã, heʼi: --Peẽ ndapeikuaái mbaʼeve.  Ndapehechakuaái piko iporãvetaha peẽme peteĩnte omano ramo opavavére, ko tetã tuichakue oñehundi rangue?   Caifás katu ndeʼíri péicha ijehegui reínte. Ojupi haguére paʼi guasúrõ pe áñope, haʼe heʼi umi mbaʼe ojehútava ojehu mboyve. Heʼi hína Jesús omanotaha judío kuérare,  ha ndahaʼéi hese kuéra añónte, ombyatýta avei opa Tupã raʼy kuérape opa rupi isarambíva.  Upéva pe árape voi umi judío myakãhára kuéra oñemoĩ peteĩ ñeʼẽme ojuka haguã Jesúspe.   Upévare Jesús ndoiko véima Judea rupi opavave ohecha haguãicha chupe. Osẽ katu upégui ha oho peteĩ távape hérava Efraín, opytáva yvy ojeikoʼỹha rembeʼýpe. Upépe opyta hemimboʼe kuéra ndive.   Hiʼaguĩma Páskua judío kuéra ombyaretéva, ha opa guio heta umi ohóva Jerusalénpe oñemopotĩ  haguã Páskua oguahẽ mboyve.  Umíva oiko oheka Jesúspe, ha pe Tupaóre oporandu joa hikuái: --Mbaʼépa peẽ peje? Oúnepa ko areterã térãpa nahániri?   Umi fariséo ha paʼi ruvicha kuéra heʼi, oĩ ramo oimeraẽ oikuaáva moõpa oĩ Jesús omombeʼu haguã chupe kuéra omyakãsã haguã chupe. Páskua arete 6 ára oguahẽ mboyve Jesús oho Betániape, Lázaro ku haʼe omoingove jey vaekue oikohápe.  Upépe oñembyaty hikuái pyhare okaru haguã Jesús rérape. Marta ogueroja tembiʼu mesápe ha Lázaro oguapy oĩ umi oguapýva mesápe okaru haguã Jesús ndive.  María ogueru peteĩ hyru mbaʼe ryakuã porã nardo etégui ojejapóva ha oñohẽmbaite Jesús pýre.  Upéi omokã umi ipy hiʼávape. Ha pe mbaʼe ryakuã porã omyenyhẽmba pe óga ryepy.  Upépe Judas Iscariote, pe omoñuhãtava hína Jesúspe, heʼi:   --Mbaʼére piko noñemeʼẽi raʼe ko mbaʼe ryakuã porã 300 pláta pehẽnguére oñepytyvõ haguã mboriahúpe?   Judas ndeʼíri péicha ojepyʼapýgui imboriahúvare. Chupe oñemeʼẽ pe viru ryru haʼe oñangareko haguã hese, ha upégui haʼe omondáva jepi.  Jesús heʼi chupe: --Eheja. Oñongatu niko hína kuri añeñotỹ ramo guarã.  Imboriahúva niko oĩta pende apytépe opa árape,  chéve katu nahániri moʼãi.   Heta oĩ ohendúva Jesús oĩha Betániape. Upévare, oho hikuái upépe ohecha haguã Jesúspe ha Lázarope avei, ku Jesús omoingove jey vaekue.  Upérõ, umi paʼi ruvicha kuéra oñemoĩ peteĩ ñeʼẽme ojuka haguã Lázarope avei.  Haʼe rupi oĩ heta ojehejáva chugui kuéra ojerovia haguã Jesús rehe.   Heta vaekue umi ohóva Jerusalénpe Páskua areterã. Upe ára ambuépe, opavave ohendu Jesús oguahẽtaha Jerusalénpe.  Upémarõ oikytĩ hikuái pindo rope ha Jesús ruguãtĩvo. Osapukái hikuái: --Tupã toñemombaʼe guasu. Toñemombaʼe guasu upe Ñandejára rérape oúva. Tupã tohovasa Israel ruvicha guasúpe.   Jesús ojuhu peteĩ vúrro ha ojupi hiʼári, Ñandejára Ñeʼẽme heʼiháicha:   “Ani rekyhyje táva Sión. Emaʼẽ, nde ruvicha guasu ou hína peteĩ vúrro raʼy ári.”   Ñepyrũrã, Jesús remimboʼe kuéra ndohechakuaái mbaʼépa heʼise koʼã mbaʼe. Jesús ojupi rire yvágape katu, imanduʼa hikuái opa koʼã mbaʼe ojapo vaekue hikuái oĩha Ñandejára Ñeʼẽme, ha oñeʼẽha Jesús rehe.   Umi oĩ vaekue Jesús ndive haʼe ohenói ramo guare Lázarope itakuágui ha omoingove jey ramo guare chupe, omombeʼu umi mbaʼe haʼe kuéra ohecha vaekue upérõ.  Upévare, ohendúgui hikuái Jesús ojapo hague mbaʼe hechapyrãva, osẽmba hikuái ohuguãitĩvo chupe.  Umi fariséo katu heʼi joa: --Pehechápa ndaikatu moʼãiha jajapo hese mbaʼeve. Pehecha piko mbaʼéichapa opavave oho hapykuéri?   Umi ohóva vaekue Jerusalénpe omombaʼe guasu haguã Tupã pe arete jave, oĩ tetã Gréciagui oúva.  Umíva oñemboja Felipe rendápe. Felipe niko táva Betsaidagua opytáva yvy Galiléape. Heʼi chupe hikuái: --Karai, rohechasemi niko Jesúspe.   Felipe oho omombeʼu Andréspe, ha oñondive oho omombeʼu hikuái Jesúspe.  Jesús heʼi chupe kuéra: --Oguahẽma ára ha koʼagãite voi che, yvypóraicha aju vaekue ko yvy ári, añemombaʼe guasu haguã.  Añetéko haʼe peẽme, peteĩ mbaʼe raʼỹi haʼeñónte opyta noñeñotỹi ramo yvýpe ha upépe vaicha omano. Péicha ojehu ramo katu, upéi heta hiʼa.   Upe hekovére hakateʼỹva, omanóta. Upe hekovére nahakateʼỹiva ko yvy ári katu oikovéta opa ára guarã.   Oime ramo oikoséva che rembiguái ramo, tou ta che moirũ. Péicharõ, che aimeháme haʼe avei oĩta. Oĩ ramo oikóva che rembiguái ramo, upévape che Ru ombotuicháta.   Koʼágã tuicha ajepyʼapy aína. Ha piko mbaʼe haʼéta? Ikatúta ngaʼu piko haʼe: ‘Che Ru, eipeʼa che hegui ko jehasa asy ahasáva’? Upevarã voínte niko aju vaekue.  Umi upépe oĩva, ohendúvo heʼi osunu hague. Oĩ katu heʼíva: --Tupã remimbou niko oñeʼẽ chupe.   Jesús katu heʼi chupe kuéra: --Pe oñeʼẽ vaekue noñehendukái che rehehápe, pende rehehápente.  Oguahẽma hína ára Tupã ombojovakévo opa yvypórape, ha Aña ko yvy ruvicha oñemosẽta.  Ágã ko yvýgui ajehupívo, arupáta che jerére opavavépe.   Péicha Jesús omombeʼu hína chupe kuéra mbaʼéichapa haʼe omanóta.  Opavave heʼi chupe: --Ñandejára Ñeʼẽme niko heʼi pe Mesías nomano moʼãiha arakaʼeve.  Mbaʼéicha piko aipóramo nde ere oñemosãingo vaerãha upe yvypóraicha ou vaekuépe ko yvy ári? Mávapa piko aipóramo pe yvypóraicha ou vaekue ko yvy ári?   Jesús heʼi chupe kuéra: --Oikóta gueteri pende apytépe pe ohesapéva, ndahiʼare moʼã véimante. Peikónte aipóramo pereko aja ko ohesapéva, ani ágã hoʼa pende ári pyhare. Pytũmbýpe oikóva niko ndoikuaái moõ rupípa oiko.  Pejerovia pe ohesapévare oiko aja pende apytépe, péicharõ peẽ heseguáta. Koʼã mbaʼe heʼi rire, Jesús oho ha okañy chugui kuéra.   Jesús ojapo ramo jepe heta mbaʼe hechapyrãva opavave renondépe, haʼe kuéra ndojeroviái hese.  Péicha ojehu oiko haguã maranduhára  Isaías omoĩ haguéicha kuatiápe: “Ore Jára, máva piko oguerovia upe ore romombeʼúva? Mávape piko Ñandejára ohechauka ipokatu?”   Upévare haʼe kuéra ndojeroviái Jesús rehe. Ha Isaías heʼi avei:   “Tupã omboty chugui kuéra hesa ani haguã ohecha, omyakã kuchu ani haguã ohecha kuaa, ani ojere ou che rendápe, ha aipohano chupe kuéra.”   Isaías niko heʼi vaekue koʼã mbaʼe, ohecha haguére Jesús reko mimbipa, ha hese oñeʼẽ.   Péicharõ jepe, heta vaekue judío kuéra ojeroviáva Jesús rehe, ha umi oĩ porã porãvéva apytégui avei. Haʼe kuéra katu oguerokirirĩnte koʼã mbaʼe, okyhyjégui umi Fariséogui, ha ani haguã omosẽ chupe kuéra pe judío kuéra tupaógui.  Haʼe kuéra ohecha ramove hapicha kuéra omombaʼe ramo chupe kuéra, Tupã omombaʼe rangue.   Jesús hatã oñeʼẽ ha heʼi: --Pe che rehe ojeroviáva, ndahaʼéi che rehe añónte ojeroviáva. Upéva ojerovia avei che Ru che mbou vaekuére.  Pe chéve che recháva, ohecha avei pe che mbou vaekuépe.  Che, pe oporohesapéva, aju ko yvy ári ani haguã opyta pytũmbýpe umi che rehe ojeroviáva.  Pe che ñeʼẽ ohendúva ha ojapoʼỹva katu, nda che moʼãi upe ohundítava chupe. Che ndajúi vaekue yvy ári ahundi haguã yvypóra kuérape, aju vaekue aipysyrõ haguã chupe kuéra.  Pe ojahéiva che rehe ha ndojapóiva che ñeʼẽ, oguerekóma mávapa ohundíta chupe. Che ñeʼẽngue voi ohundíta chupe ára pahápe.  Che niko na ñeʼẽi che jehegui reínte. Che Ru, pe che mbou vaekue, haʼe heʼi chéve mbaʼépa haʼe ha aporomboʼe vaerã.  Che aikuaa che Ru rembipota ogueruha tekove opaʼỹva. Upévare, che amombeʼu umi mbaʼe che Ru heʼi vaekue chéve haʼe haguã. Páskua arete mboyve, Jesús oñandu oguahẽmaha ára haʼe ohejávo ko yvy oho haguã oñembyaty Túva ndive. Haʼe ohayhu manté vaekue umi chupe omoirũ vaekuépe ko yvy ári, ha péicha ohayhu chupe kuéra ipahaite peve.   Pyhare Jesús okaru jave hemimboʼe kuéra ndive, Aña omoinge Judas, Simón Iscariote raʼy, akãme omoñuhã haguã Jesúspe.  Jesús oikuaa Túva omoĩ hague opa mbaʼe ipo guýpe. Haʼe oikuaa ou hague Tupã rendágui ha Tupãme rendápe jey ohotaha.  Upévare, opuʼã meságui oipeʼa ijahoja ha oñapytĩ ikuʼáre peteĩ toálla.  Upéi omoĩ y peteĩ ñaʼẽme ha oñepyrũ ombojepyhéi hemimboʼe kuérape, ha upéi omokã pe toálla ikuʼáre oĩvape.   Oñembojávo Pédrore ombojepyhéi haguã chupe, haʼe heʼi Jesúspe: --Che Jára, nde piko che mbojepyhéita chéve?   Jesús heʼi chupe: --Koʼágã ndereikuaa porãi mbaʼépa ajapo, upe rirénte rehecha kuaáta.   Pedro heʼi chupe: --Mbaʼeveichavérõ ndaheja moʼãi ndéve rejohéi chéve che py. Jesús heʼi chupe: --Ndajohéi ramo ndéve nde py, mbaʼeve ndereguereko moʼã véima che ndive.   Simón Pedro heʼi chupe upépe: --Péicharõ che Jára ani che py añónte ejohéi chéve. Ejohéi avei chéve umi che po ha upéi che akã.   Jesús katu heʼi chupe: --Ojahu ramóva niko ipotĩmba, ha ojepyhéinte oikotevẽ. Ha peẽ niko pene potĩ, oĩ ramo jepe peteĩ ipotĩʼỹva.   Jesús heʼi: “Oĩ ramo jepe peteĩ ipotĩʼỹva”, oikuaágui mávapa pe omoñuhãtava chupe.   Ombojepyheipa rire chupe kuéra, Jesús omoĩ jey ijapére ijahoja ha upéi oguapy jey mesápe, ha heʼi chupe kuéra: --Pehechakuaápa peẽ mbaʼépa heʼise upe japóva pende rehe?  Peẽ niko peje chéve “Mboʼehára” ha “Ore Jára”, ha añeteguánte peje. Upéva niko che.  Upévare, che pene Mboʼehára ha pende Jára ajohéi ramo peẽme pende py, peẽ avei pejohéi vaerã ojupe pende py.  Che ahechauka peẽme mbaʼépa pejapo vaerã, peẽ pejapo haguã avei che ajapo haguéicha pende rehe.   Añetéko haʼe peẽme: ndaipóri tembiguái tuichavéva ijáragui, ha peteĩ ojejokuáiva niko michĩve ijokuaiharégui.   Koʼã mbaʼe pehecha kuaa ha pejapo ramo, peikóta vyʼapópe.   Che na ñeʼẽi hína pende rehe, opavavére. Che aikuaa mávapepa aiporavo vaekue. Ha ojehu mante vaerã Ñandejára Ñeʼẽme heʼiháicha: “Pe che ndive okarúva, ojere che rehe”.   Amombeʼu hína peẽme koʼã mbaʼe ojehu mboyve, ágã ojehu vove perovia haguã Cheha pe Haʼéva.  Añetehápe haʼe peẽme: omoguahẽva pe che amondóvape, chéve che moguahẽ hína. Ha chéve che moguahẽva, omoguahẽ avei che mbouharépe.   Koʼã mbaʼe heʼipa rire, Jesús oñandu tuicha oguapýva hese, ha heʼi opavave ohendu haguã: --Añetehápe haʼe peẽ, peteĩva pende apytégui che moñuhãta hína.   Umi hemimboʼe kuéra omañamba ojuehe, haʼe kuéra ndoikuaaígui mávarepa oñeʼẽ.  Pe hemimboʼe Jesús ohayhuvéva oguapy hína Jesús ykére okarupa aja hikuái,  ha Simón Pedro oñatõi chupe oporandu haguã Jesúspe mávarepa oñeʼẽ hína.  Oñembojave haʼe Jesús rehe ha oporandu chupe: --Che Jára, máva piko hína?   Jesús heʼi chupe: --Amyakỹta peteĩ mbuja pehẽngue ha upe ameʼẽvape, upéva hína. Upete omyakỹ peteĩ mbuja pehẽngue ha ombohasa Judas, Simón Iscariote raʼýpe.  Ha Judas ipojáivo pe mbuja pehẽnguére, Aña oike ipyʼapýpe. Jesús heʼi chupe: --Upe rejapótava kena pyaʼe ejapo.   Ha avave umi mesápe oguapýva okaru, ndoikuaái mbaʼérepa Jesús oñeʼẽ chupe péicha.  Ha Judas pópe oĩgui viru ryru, oĩ oimoʼãva Jesús heʼi hague chupe oho haguã ojogua oñekotevẽva pe areterã, térã omeʼẽ haguã mboriahúpe.   Ha Judas hoʼu pe mbuja pehẽngue, ha upéi osẽ oho. Pyharéma upérõ.   Judas osẽ rire oho, Jesús heʼi: --Koʼágã che, yvypóraicha aju vaekue ko yvy ári, ajehechauka che tuichaha. Ha che rupi Tupã ojehechauka haʼe tuichaha.  Ha che, yvypóraicha aju vaekue, ahechauka ramo mbaʼéichapa Tupã tuicha, Tupã avei ohechaukáta mbaʼéichapa che tuicha che. Ha voiete péicha ojapóta.  Che raʼy kuéra, nda che are moʼã véima pene ndive. Peẽ che rekáta ágã, ha haʼe haguéicha umi myakãhára kuérape haʼe avei peẽme koʼágã: Che ahatahápe peẽ ndaikatúi peho.   Ko tembiapoukapy ipyahúva aheja peẽme: Pejoayhu kena. Ha che pohayhu haguéicha pejoayhu avei peẽ.   Peẽ pejoayhu ramo, opavave ohecha kuaáta peẽ haʼeha che remimboʼe.   Simón Pedro oporandu Jesúspe: --Che Jára, moõ piko rehóta? Jesús heʼi chupe: --Che ahatahápe ndaikatúi koʼágã reju che ndive. Upe rirénte rejúta.   Pedro heʼi chupe: --Che Jára, mbaʼére piko ndaikatu moʼãi aha nde ndive koʼágã? Che niko aime amano haguã nde rehe.   Jesús heʼi chupe: --Añete piko ere remanóne haguã che rehe? Añete guánte haʼe ndéve: gállo osapukái mboyve, eréta nda che kuaaiha mbohapy jey. Ani pejepyʼapy. Pejerovia Tupãre ha pejerovia avei che rehe.  Tomás heʼi chupe: --Ore Jára, ndoroikuaái niko moõpa reho, mbaʼéicha piko aipóramo roikuaáta pe tape?   Jesús heʼi chupe: --Che hína upe tape, upe añete ha upe tekovete. Che rupi mante ikatu oñeguahẽ che Ru rendápe.   Peẽ che kuaa ramo, che Rúpe avei peikuaáta. Ha koʼagãite guivéma voi peikuaa chupe, pehechágui chupe peikóvo.   Upépe heʼi chupe Felipe: --Ore Jára, ehechauka oréve nde Ru, upéva iporãma oréve.   Jesús heʼi chupe: --Felipe, aréma niko aiko hague pene ndive, ha piko neʼĩra che kuaa? Upe chéve che recháva, ohecháma che Rúpe. Mbaʼéicha piko péicharõ ejerure chéve ahechauka haguã peẽme che Ru?  Ndereroviái piko che peteĩnteha che Ru ndive, ha che Ru peteĩnteha che ndive? Umi mbaʼe haʼéva peẽme, ndaʼéi che jehegui reínte. Che Ru oĩva che pype, haʼe upe ojapóva opa mbaʼe.  Perovia haʼe ramo peẽme che peteĩnteha che Ru ndive, ha che Ru peteĩnteha che ndive. Che haʼéva rupi ndaperoviaséi ramo, perovia umi mbaʼe ajapóva rupi.  Añetehápe haʼe peẽme: Pe che rehe ojeroviáva ojapóne avei umi mbaʼe che ajapóva. Ha tuichave mbaʼe katu ojapóne, che ahátagui che Ru rendápe.  Opa mbaʼe peẽ pejeruréva che rérape, che ameʼẽta peẽme.  Ha péicha, che rupi ojehecháta mbaʼéichapa tuicha che Ru.  Che ajapóta oimeraẽ mbaʼe peẽ pejeruréva chéve che rérape.   Peẽ che rayhu ramo, pejapóta umi mbaʼe haʼéva peẽme pejapo haguã.   Judas, ndahaʼéi Judas Iscariote, oporandu chupe: --Ore Jára, mbaʼére piko orévente rejechaukáta, ha nderejechauka moʼãi opa yvypórape?   Jesús heʼi chupe: --Pe che rayhúva ojapo che haʼéva ha che Ru ohayhúta chupe. Ha che Ru ndive rojúne roiko hendive.  Pe che rayhuʼỹva ndojapói che haʼéva. Koʼã mbaʼe haʼéva peẽme ndahaʼéi che jeheguínte haʼéva peẽme. Che Ru, che mbou vaekue ñeʼẽ hína umíva.   Haʼe peẽme koʼã mbaʼe aime aja pene ndive.  Peteĩva umi che rakã ndahiʼái ramo, haʼe oikytĩ. Hiʼa ramo katu oikytĩ oikotevẽháme ha omopotĩ, hiʼa hetave haguã.  Peẽ niko pene potĩmbáma opa umi mbaʼe peẽme haʼe vaekue rupi.  Pejoajuke che rehe, che ajoajuháicha pende rehe. Peteĩ yvyra rakã niko ndahiʼái haʼeño ndojoajúi ramo imátare. Péicha avei peẽ, ndaikatúi pejapo mbaʼeve ndapejoajúi ramo che rehe.   Che hína pe parral máta ha peẽ katu umi hakã. Pe ojoajúva che rehe ha che hese, upéva heta hiʼa. Che reheʼỹ niko peẽ ndaikatúi pejapo mbaʼeve.  Pe ndojoajúiva che rehe oñemombóta ku yvy rakãicha upéi ipirúva. Umíva upéi oñembyaty ha ojehapypa.   Peẽ pejoaju ramo che rehe ha napemboykéi ramo che ñeʼẽ, pejerure pejerureséva ha oñemeʼẽta peẽme.  Péicha ojehecháta che Ru tuichaha, peẽ pejapo ramo heta mbaʼe ha péichape peiko che remimboʼe añete ramo.  Che pohayhu peẽme che Ru che rayhuháicha. Peiko kena mborayhúpe, pende rehe arekóvape.  Pejapo ramo che rembipota, peikóta mborayhu pende rehe arekóvape. Péicha avei che, ajapóvo che Ru rembipota aiko imborayhu che rehe oguerekóvape.   Añeʼẽ peẽme péicha pevyʼa haguã che ndive, ha pene renyhẽ haguã vyʼágui.  Kóva hína tembiapoukapy amoĩva peẽme: Pejoayhu che pohayhuháicha.   Mborayhu tuichave oimeraẽ ikatúva oguereko, niko omeʼẽ ramo hekove iñirũre.  Peẽ niko che irũ hína, pejapo ramo upe haʼéva peẽme.  Che ndaʼe véima pende rehe peẽ tembiguaiha, peteĩ tembiguái niko ndoikuaái mbaʼépa ijára ojapo. Che poguereko che irũ ramo, aikuaaukágui peẽme opa mbaʼe che Ru heʼi vaekue chéve.  Chéve, peẽ nda che poravói vaekue, che uvei poiporavo vaekue peẽme. Che pomondo pejapo haguã heta mbaʼe, mbaʼe opa reiʼỹva. Péicha, che Ru omeʼẽta peẽme opa mbaʼe chupe pejeruréva che rérape.  Kóicha aipóramo haʼe peẽme: Pejoayhu kena.   Tupãre ojeroviaʼỹva ndaijaʼéi ramo pende rehe, pene manduʼánteke che rehe raẽ ndaijaʼéi hague.  Ha peẽ avei peñeʼẽta che rehehápe, peime haguére che ndive iñepyrũmby guive. Haʼe peẽme koʼã mbaʼe ani haguã ikangy pende jerovia che rehe.  Upéva rangue, haʼe haguére peẽme koʼã mbaʼe peñembyasy.  Añetéko haʼe peẽme: Iporãvéta niko peẽme che aha ramo. Ndahái ramo, pene Pytyvõhára ndou moʼãi oĩ haguã pene ndive. Che aha ramo katu, che amboúta chupe peẽme.  Ágã haʼe ou vove, ohechauka porãta opavavépe mávapa umi iñangaipáva, máva áripa ndoʼái mbaʼeve ivaíva, ha mávapepa Tupã ohundíta.  Mávapa umi iñangaipáva? Umi che rehe ojeroviaʼỹva.  Máva áripa ndoʼái mbaʼeve ivaíva? Che ári, che ahátava che Ru rendápe, ha nda che recha moʼãvéi.  Mávapepa Tupã ohundíta? Upe oguerekóva ipo guýpe ko yvy, ha Tupã heʼímava oñehundi haguã.   Heta mbaʼe gueteri areko haʼe vaerã peẽme, koʼágãnte ndaikatu moʼãi oikepa peẽme pene akãme.  Upépe, oĩ Jesús remimboʼe kuéra oporandúva ojupe: --Mbaʼéiko pe heʼiséva? Heʼi ñandéve koʼẽrõite ndajahecha moʼã veimaha chupe, ha upe riremínte jahecha jeytaha chupe, ohótagui Túva rendápe.  Mbaʼéiko heʼise heʼi ramo ‘koʼẽrõite’? Ndajaikuaái niko mbaʼe rehépa oñeʼẽ?   Jesús ohecha kuaa haʼe kuéra oguerekoha oporanduséva chupe, ha heʼi chupe kuéra: --Haʼe niko peẽme kuri koʼẽrõite nda che recha moʼã veimaha, ha upe riremínte che recha jeytaha. Upévare piko peporandu peína ojupe?  Añetehápe haʼe peẽme: Pene rasẽ ha peñembyasýta yvypóra kuéra ovyʼa aja. Peẽ peñembyasy ramo jepe, upéi pene ñembyasy hendaguéta vyʼápe.  Peteĩ kuña imembýtarõ niko heta ohasa asy oguahẽvo imemby haguã. Imemby rire katu ovyʼa ogueru haguére peteĩme ko yvy ári ha hesarái ohasa asy hague.  Péicha avei peẽ, koʼágã pehasa asy peína. Ágã che aju jey vove pohechávo katu, pene renyhẽta vyʼágui ha avave ndaikatu moʼã oipeʼa pende hegui upéva.   Upéva upe árape napeporandu moʼã véima chéve mbaʼeve. Añetéko haʼe peẽme: Che Ru omeʼẽta peẽme opa mbaʼe pejeruréva chupe che rérape.  Koʼagãite peve niko mbaʼeve gueteri ndapejeruréi che rérape. Pejerure ha oñemeʼẽta peẽme, pene renyhẽ haguã vyʼágui.   Ñeʼẽ mbojojápe niko añeʼẽ peẽme aikóvo koʼágã peve. Oguahẽta katu ára ha upérõ na ñeʼẽ moʼã véima peẽme péicha. Amombeʼu porãta peẽme opa mbaʼe che Rúre.  Upépe hemimboʼe kuéra heʼi chupe: --Koʼágã ae reñeʼẽ ñeʼẽ ñembojojaʼỹre, ha roikuaa porã upe eréva.  Koʼágã rohecha kuaa reikuaaha opa mbaʼe ha natekotevẽiha avave oporandu ndéve mbaʼeve. Upévare roguerovia rejuha Tupãgui.   Jesús heʼi chupe kuéra: --Añetehápe piko peroviáma koʼágã?  Oguahẽ hína pe ára ha koʼagãite voi, peẽ pene sarambítavo opa rupi, ha che reja cheño. Naime moʼãi cheño, che Ru oĩtagui che ndive.  Haʼe peẽme koʼã mbaʼe pyʼa guapy pejuhu haguã pejoajúvo che rehe. Heta pehasa asýta ko yvy ári, péicharõ jepe, pende pyʼa guasu kena. Che poguýpema niko oĩ ko yvy. Jesús heʼipa rire koʼã mbaʼe omaña yvága gotyo ha heʼi: “Che Ru, koʼágã niko oguahẽma che mbotuicha haguã chéve, nde Raʼýpe, haʼe avei che rombotuicha haguã.  Nde niko remoĩ ipo guýpe opa yvypóra, haʼe omeʼẽ haguã jeikove opaʼỹva opa umi chupe remeʼẽ vaekuépe.  Ha upe jeikove opaʼỹva niko kóva: Ta nde kuaa ndéve Tupã añete ha peteĩetéva, ha Jesucrístope, upe nde rembou vaekuépe.   Che niko rombotuicha ko yvy ári, ha amoguahẽ huʼãme upe nde remeʼẽ vaekue chéve ajapo haguã.  Aipóramo che Ru, taime nde ypýpe ha che mbotuicha jey, aime haguéicha ne ndive ko yvy ojejapo mboyve ramo guaréicha.   Umi nde reiporavo vaekuépe chéve remeʼẽ haguã, umívape aikuaauka mávapa nde. Nde mbaʼe vaekue haʼe kuéra, ha chéve remeʼẽ, ha ojapo hikuái ne rembipota.  Ajerure ndéve ojoajupa haguã hikuái. Ha ku nde, che Ru, peteĩnteháicha che ndive ha che ne ndive, péicha avei haʼe kuéra peteĩnte haguã ñane ndive. Péicharõ, opa yvypóra ogueroviáta nde che mbou hague.  Che ambotuicha chupe kuéra nde che mbotuicha haguéicha, peteĩnte haguã haʼe kuéra oñondive, nde ha che peteĩnteháicha.  Che aiméta ipype kuéra ha nde che pype, ojoaju porã ha peteĩnte haguã haʼe kuéra oñondive. Péicharõ, opavave ohecha kuaáta nde che mbou hague ha nde rehayhuha chupe kuéra, chéve che rayhuháicha.   Che Ru, chéve niko remeʼẽ vaekue, ha aipota haʼe kuéra oĩ che ndive upe aimetahápe. Upépe ohecháta hikuái che reko mimbipa, remeʼẽ vaekue chéve opa mbaʼe rejapo mboyve, nde che rayhúgui.  Che Ru Marangatu, umi nde rehe ojeroviaʼỹva niko na nde kuaái. Che katu roikuaa, ha koʼãva oikuaáma avei nde che mbou hague.  Aikuaauka chupe kuéra mávapa nde, ha ajapovéta gueteri ahávo. Péicharõ, oĩta ipype kuéra mborayhu che rehe rerekóva, ha che avei aiméta ipype kuéra.” Kóicha Jesús oñemboʼepa rire, osẽ oho hemimboʼe kuéra ndive ysyry Cedrón mboypýri. Upépe oĩ peteĩ kokue, ha Jesús hemimboʼe kuéra ndive oike pype.  Judas, upe omoñuhãtava chupe, oikuaa avei pe kokue. Upépe niko Jesús oñembyatýmiva voínte hemimboʼe kuéra ndive.  Judas oguahẽ upépe, ñorãirõhára aty Romagua hapykuéri. Hendive kuéra avei oho ñorãirõhára Tupao pegua, paʼi ruvicha kuéra ha umi fariséo omondóva. Kyse ipópe oguahẽ hikuái, ha tataʼy rendýpe hape ohesape.  Jesús niko oikuaapáma mbaʼépa ojehúta chupe. Upévare osẽ ohuguãitĩvo ha oporandu chupe kuéra: --Mávape piko peheka?   Haʼe kuéra heʼi chupe: --Jesús, Nazaret guápe. Jesús heʼi chupe kuéra: --Che hína upéva. Judas, pe omoñuhãva Jesúspe, oĩ hína umi ou vaekue apytépe.  Ha upe Jesús heʼívo chupe kuéra “Che hína upéva”, oguevipa hikuái ha hoʼapa yvýpe.  Jesús oporandu jey chupe kuéra: --Mávape piko peheka? Ha haʼe kuéra heʼi: --Jesús, Nazaret guápe.   Jesús heʼi jey chupe kuéra: --Haʼéma niko peẽme cheha upéva. Chéve che reka ramo, peheja koʼãvape toho.   Kóicha ojehu oiko haguã Jesús voi heʼi haguéicha: “Che Ru, umi chéve remeʼẽ vaekuégui niko noñehundíri peteĩnte jepe.”  Upépe, Simón Pedro oharyvo ikyse puku ha onambiʼo peteĩ Malco héravape, paʼi guasu rembijokuáiva.  Jesús katu heʼi Pédrope: --Emoinge jey nde kyse puku hyrúpe. Nde piko reimoʼã naimeiha ahasa asy haguã che Ru omoĩ haguéicha chéve?   Upéi umi ñorãirõhára Ramagua huvicha ndive, ha umi judío ñorãirõhára kuéra Tupao pegua, omyakãsã Jesúspe ha oipokua chupe hikuái.  Anás rógape raẽvete ogueraha chupe hikuái. Caifás, ojupi vaekue upe áñope paʼi guasúrõ niko omenda vaekue peteĩva Anás rajýre.  Caifás voi upe heʼi vaekue umi judío kuérape iporãveha peteĩnte omano ramo opavavére.   Simón Pedro ha peteĩ umi Jesús remimboʼéva, oho Jesús rapykuéri. Upe ambuévape oikuaa paʼi guasu, upévare oike Jesús ndive paʼi guasu rógape.  Pedro katu opyta okápe, pe okẽme. Upéi osẽ pe Jesús remimboʼe oñeʼẽ haguã pe kuña okẽ rerekua ndive, ha omoinge Pédrope.  Pe okẽ kuña oporandu Pédrope: --Nde ngaʼu piko ndahaʼéi Jesús remimboʼe peteĩ? Pedro heʼi chupe: --Nahániri, ndahaʼéi.   Ha roʼýgui upérõ, umi tembiguái ha umi ñorãirõhára kuéra Tupao pegua ojatapy ha ojepeʼe hína upépe. Pedro avei upépe ojepeʼe ijapytépe kuéra.   Pe paʼi guasu oñepyrũ oporandu Jesúspe hemimboʼe kuérare ha umi mbaʼe haʼe omboʼévare.  Jesús heʼi chupe: --Che niko opavave rovakénte voi añeʼẽva, ha amboʼéva umi judío kuéra tupaópe, ha umi judío kuéra ijatyhápe, Tupaópe. Arakaʼeve ndaʼéiva mbaʼeve ñemiháme.  Mbaʼére piko reporandu chéve koʼã mbaʼére? Eporandu umi che rendu vaekuépe ha haʼe kuéra tomombeʼu ndéve mbaʼe rehépa añeʼẽ chupe kuéra. Haʼe kuéra niko oikuaa mbaʼépa haʼe chupe kuéra.   Péicha oñeʼẽvo, peteĩva umi ñorãirõhára Tupao pegua tuicha ohovapete Jesúspe, ha heʼi chupe: --Péicha piko ñambohováiva paʼi guasúpe?   Jesús heʼi chupe: --Oime rire haʼe oimeraẽ mbaʼe hendapeʼỹ, ere chéve. Ndaʼéi rire mbaʼeve ivaíva, piko maerã che rovapete?   Upépe, Anás omondo Jesúspe ipokuapy paʼi guasu Caifás rendápe.   Upe aja, Pedro ojepeʼente hína okápe. Oporandu chupe hikuái: --Nde ngaʼu piko ndahaʼéi Jesús remimboʼe peteĩ? Pedro katu heʼi chupe: --Nahániri, ndahaʼéi.   Upéi peteĩva umi paʼi guasu rembiguáiva ha upe Pedro onambiʼo vaekue pehẽngue, oporandu Pédrope: --Che ngaʼu piko ndorohechái raʼe upe kokuépe?   Ha Pedro heʼi jey “Nahániri”, ha upévo gállo osapukái.   Ogueraha hikuái Jesúspe Caifás rógagui mburuvicha Romagua rógape. Koʼẽ potáguima hína, umi judío kuéra ndoikéi pe mburuvicha guasu rógape ani haguã oñemongyʼa,  péicharõ niko haʼe kuéra ndaikatu moʼãi oĩ karuhápe pyhare Páskua jave.  Upévare Pilato osẽ oñeʼẽ haguã chupe kuéra. Oporandu chupe kuéra: --Mbaʼe ivaíva piko peje ko kuimbaʼe ojapo hague? Heʼi chupe umi judío kuéra:   --Ndojapói rire ivaíva niko ndorogueru moʼã ndéve.   Pilato heʼi chupe kuéra: --Peraha peẽ, ha pejapo hese pende léi heʼiháicha. Umi judío myakãhára kuéra katu heʼi chupe: --Ore niko ndoroguerekói ore pópe rojukauka haguã avavépe.   Ha péicha ou ojehu pe Jesús heʼi hagueichaite mbaʼéichapa ojejukáta.   Pilato oike jey hógape ha ohenói Jesúspe. Oporandu chupe: --Nde piko hína umi judío kuéra ruvicha guasu?   Jesús heʼi chupe: --Upéva piko reporandu chéve nde reikuaaségui, térãpa ojeʼégui ndéve reporandu haguã?   Pilato heʼi chupe: --Che ngaʼu piko judío? Ne retãgua voi ha umi paʼi ruvicha kuéra niko umi nde reru vaekue nde reja che pópe. Mbaʼe mbaʼéiko rejapo?   Jesús heʼi chupe: --Che ndahaʼéi mburuvicha guasu tetã yvy ári pegua. Péicha rire niko, areko vaerã moʼã oñorãirõva che rehe ani haʼa judío kuéra pópe. Nahániri, che ndahaʼéi mburuvicha guasu avaveichagua.   Upépe Pilato oporandu chupe: --Mburuvicha guasu piko nde aipóramo? Jesús heʼi chupe: --Ndéma niko ere, che mburuvicha guasuha. Che niko aju vaekue ko yvy ári haʼe haguã umi mbaʼe añeteguáva. Ha opa umi oikóva añete guápe, che rendu.   Pilato heʼi chupe: --Ha mbaʼe piko pe añetegua? Koʼã mbaʼe oporandu rire Jesúspe, Pilato osẽ jey oñeʼẽ umi judío kuéra ndive. Heʼi chupe kuéra: --Che niko ndajuhúi ko kuimbaʼe ojapo hague mbaʼeve ivaíva.  Páskua arete jave niko che apoímiva voínte peẽme peteĩ oñemyakãsãva oho rei haguã. Peipotápa apoi peẽme judío kuéra ruvicha guasu?   Ha opavave upépe oñemoĩ osapukái: --Upévape nahániri. Epoi Barrabásgui. Barrabás niko peteĩ kuimbaʼe hembiapo vaíva vaekue. Upémarõ, Pilato heta ombyepotika Jesúspe.  Umi ñorãirõhára oñopẽ ñuatĩgui peteĩ akãngora ha omoĩ iñakãre, ha omoĩ ijapére ao pytã.  Upéi oñemboja hendápe ha heʼi chupe: --Víva judío kuéra ruvicha guasu. Ha ohovapete chupe hikuái.   Pilato osẽ jey okápe, ha heʼi: --Pemaʼẽke. Aguerúta peẽme koʼápe pehecha haguã ndajuhuiha hese mbaʼeve ivaíva.   Ha osẽ Jesús okápe, iñakãre pe ñuatĩ oñeñopẽ vaekue ojuehe, ha upe ao pytã ijapére. Pilato heʼi: --Naʼápe hína ko kuimbaʼe.   Umi paʼi ruvicha kuéra ha ñorãirõhára kuéra Tupao pegua ohechávo Jesúspe, oñepyrũ osapukái: --Emosãingo kurusúre. Emosãingo kurusúre. Pilato heʼi chupe kuéra: --Peraha ha pemosãingo kurusúre peẽ. Che ndajuhúi hese mbaʼeve ivaíva ojapo hague.   Umi judío myakãhára kuéra heʼi chupe: --Ore léi heʼiháicha ramo niko haʼe omano vaerã. Heʼi niko ijehe Tupã raʼyha.   Ohendúvo koʼã mbaʼe, koʼýte Pilato okyhyje.  Oike jey hógape ha oporandu Jesúspe: --Moõgua piko nde? Jesús katu ndeʼíri chupe mbaʼeve.   Pilato heʼi chupe: --Ndeere moʼãi piko chéve mbaʼeve? Ndereikuaái piko che pópe oĩha romosãingo haguã kurusúre, térã apoi haguã nde hegui?   Upépe Jesús heʼi chupe: --Mbaʼeve ndaikatúi vaerã moʼã rejapo che rehe Tupã ndohejái rire ndéve. Upévare, upe nde pópe che reru vaekue hembiapo vaive hína nde hegui.   Upe guive Pilato oheka mbaʼéichapa ikatu opoi Jesúsgui. Umi judío kuéra katu osapukái chupe: --Repoi ramo chugui, nde ndahaʼe moʼãi Roma pegua mburuvicha guasu irũ. Oimeraẽ heʼíva ijehe haʼe mburuvicha guasuha, upéva opuʼã hína Roma pegua mburuvicha guasúre.   Pilato ohendúvo upéva oguenohẽ Jesúspe okápe, ha oho oguapy mbojovakehára oguapyhápe, hebréo ñeʼẽme hérava Gabatá ha heʼiséva ita oñemboguapy haguépe.  Upéva ojehu pe ára Páskua mboyve, asaje pyte rupíma. Upévo Pilato heʼi umi judío kuérape: --Naʼápe pende ruvicha guasu.   Haʼe kuéra katu osapukái: --Tomano, tomano. Emosãingo kurusúre. Pilato oporandu chupe kuéra: --Pende ruvicha guasu piko amosãingóta kurusúre? Ha umi paʼi ruvicha kuéra heʼi chupe: --Mburuvicha guasu Roma pegua, haʼe añónte ore ruvicha guasu.   Upémarõ, Pilato oheja ipópe kuéra Jesús oñemosãingo haguã kurusúre, ha ogueraha chupe hikuái.   Jesús osẽ pe távagui ikurusu ijapére oho haguã “Akã kãngue Renda” gotyo, hebréo ñeʼẽme hérava Gólgota.  Upépe omosãingo chupe hikuái kurusúre. Hendive avei oñemosãingo mokõi kuimbaʼe, peteĩ mokõive ijyképe, Jesús katu mbytépe.  Pilato omoĩka pe kurusu akãre ñeʼẽ heʼíva kóicha: “Jesús Nazaretgua, judío kuéra ruvicha guasu”.  Heta oĩ vaekue judío ohecháva mbaʼépa heʼi pe kurusu akãre. Pe Jesús oñemosãingo hague niko namombyrýi pe távagui, ha upéi ave, oĩ hebréo, latín ha griégo ñeʼẽme.  Upévare umi paʼi ruvicha kuéra heʼi Pilátope: --Ani emoĩ: “judío kuéra ruvicha guasu”, emoĩ uvei “Heʼíva ijehe judío kuéra ruvicha guasuha.”   Pilato katu heʼi chupe kuéra: --Pe amoĩ haguéicha, upéicha opytáta.   Umi ñorãirõhára kuéra omosãingo rire Jesúspe kurusúre, ombyaty Jesús aokue ha ombojaʼo irundy hendápe, peteĩ-teĩme guarã. Peteĩ ijao katu ndoguerekói oñemobovyvyha, peteĩ pukúpente ojepyaha vaekue.  Upévare umi ñorãirõhára kuéra heʼi ojupe: --Ani ñamondoro. Jaity hese poʼa ha jahecha mávapepa hoʼa. Péicha ojehu oiko haguã Ñandejára Ñeʼẽme heʼiháicha: “Che aóre oñombojaʼo hikuái, ha che ahojáre oity poʼa.”  Peichaite ojapo umi ñorãirõhára kuéra.   Jesús kurusu ypýpe oĩ isy, isy kypyʼy, María Cleofás rembireko ha María Magdalena.  Jesús ohecha isýpe ha ijykére pe hemimboʼe haʼe ohayhuetéva. Ha heʼi isýpe: --Na upépe ne memby.   Upéi heʼi hemimboʼépe: --Naupépe nde sy. Upe guive, pe Jesús remimboʼe ogueraha hendive hógape Jesús sýpe.   Koʼã mbaʼe rire, Jesús oikuaáma opa mbaʼe oguahẽmaha huʼãme, ha oiko haguã Ñandejára Ñeʼẽme heʼiháicha, heʼi: --Che yuhéi.   Upe rupi oĩ peteĩ mbayru henyhẽva kaguyry reheve. Upépe omyakỹ hikuái peteĩ espónja, ha oñapytĩ rire peteĩ yvyra apýre omboja ijurúre.  Jesús hoʼu pe kaguyry, ha upéi heʼi: --Koʼápe opáma.   Páskua arete mboyve upérõ, ha umi judío kuéra ndoipotái avave retekue opyta osãingo kurusúre pytuʼuha ára jave. Upéva upe ára niko arete ndetuichávata hína. Upévare oho heʼi hikuái Pilátope ohetyma mopẽ haguã umi kurusúre osãingóvape ha upéi oñemboguejy haguã upégui.  Umi ñorãirõhára kuéra oho ha ohetyma mopẽ umi mokõi oñemosãingo vaekue Jesús ykére.  Oñembojávo Jesús oĩháme katu, ohecha hikuái haʼe omanóma hague. Upévare nohetyma mopẽi chupe.  Peteĩva umi ñorãirõhára katu oikutu chupe ijyképe ikyse yvukúpe, ha upégui osẽ tuguy ha y.   Upe omombeʼúva koʼã mbaʼe niko haʼete voi ohecha vaekue ha añetegua heʼi. Haʼe oikuaa añetegua amombeʼuha, opavave peẽ avei perovia haguã.  Koʼã mbaʼe niko ojehu vaekue ojehu haguã Ñandejára Ñeʼẽme heʼíva: “Peteĩnte jepe ikãngue nomopẽi chugui”.   Ha Ñandejára Ñeʼẽme heʼi avei ambue hendápe: “Omaña vaerã hikuái upe ojekutu vaekuére”.   Koʼã mbaʼe rire, José táva Arimateagua, oho ojerure Pilátope ogueraha haguã Jesús retekue. José niko Jesús remimboʼe vaekue, ñemiháme péicha oiko okyhyjégui umi judío kuéra myakãhára kuéragui. Pilato omeʼẽ Josépe Jesús retekue, ha ogueraha haʼe.  Nicodemo, upe peteĩ pyhare oho vaekue Jesús rendápe, avei oho, ha ogueraha 30 kílo rupi pohã Jesús retekue ombalsama haguã.   Ha péicha, José ha Nicodemo ojokuapaite Jesús retekue aópe, oñemonamba vaekue hese pohã. Péicha voínte judío kuéra ojapo opa omanóvare oñeñotỹ mboyve.  Pe Jesús oñemosãingo haguépe kurusúre oĩ peteĩ kokue, ha upe kokuépe oĩ peteĩ itakua ojejoʼo pyahúva, avave oñeñotỹʼỹ haguépe gueteri.  Hiʼaguĩgui pe itakua ha oñepyrũtamagui pytuʼuha ára, upépe omoĩ hikuái Jesús retekue. Iñepyrũmbýpe oikóma vaekue voi Ñeʼẽ, ha pe Ñeʼẽ oĩ vaekue Tupã ndive, ha Tupã vaekue voi haʼe.  Iñepyrũmbýpe, haʼe oĩ vaekue Tupã ndive.  Haʼe rupi, Tupã ojapo opaite mbaʼe, ha ndaipóri mbaʼeve Tupã rembiapokue apytépe ojejapo vaekue heseʼỹ.   Upe ñeʼẽme oĩ vaekue tekovete, ha pe tekovete ohesape yvypóra kuéra rekove.  Ko tesapeha omimbi pe pytũmbýpe, ha pe pytũ katu ndaikatúi ombogue chupe.   Tupã omondo peteĩ hembiguáipe, hérava Juan Bautista,   haʼe omombeʼu haguã opavavépe ko tesapeha, mayma ohendúva chupe oguerovia haguã upe heʼíva.  Juan ndahaʼéi vaekue upe tesapeha. Oñemboúnte vaekue haʼe oñeʼẽ haguã pe tesapeháre.  Ha pe tesapeha, tesapeha añetegua vaekue oúva ko yvy ári ohesape haguã opavavépe.   Pe ñeʼẽ oĩ vaekue yvy ári. Ha Tupã ojapo ramo jepe opa mbaʼe Haʼe rupi, umi yvy arigua ndoikuaaséi chugui mbaʼeve.  Hetã teépe ou, umi hetãgua katu nomoguahẽi chupe.  Umi chupe omoguahẽ vaekue ha hese ojerovia vaekuépe katu omoingo Tupã ñemoñare ramo.  Umívagui oiko Tupã ñemoñare, ha ndahaʼéi ku yvypóraicha yvy túva ha sy oiko haguére oñondive, nahániri. Tupãite voi omoingo chupe kuéra iñemoñare ramo.   Upe ñeʼẽ ou vaekue yvyporaite ramo ha oiko ore apytépe, mborayhu ha añetégui henyhẽ. Ore rohecha vaekue heko marangatukue Túva omeʼẽ vaekue chupe, taʼýra peteĩete haguére haʼe.   Juan hese oñeʼẽ vaekue heʼi ramo guare: “Kóva hína upe che manduʼa hague haʼe ramo guare: ‘Upe oúva che rire mbaʼe guasuve che hegui, oikove haguére che aikove mboyve.’”   Haʼe, henyhẽ rupi mborayhúgui, ore rovasa joʼa-joʼa.  Tupã niko omeʼẽ vaekue hembiapoukapy Moisés rupi, mborayhu ha añete katu ou Jesucristo rupi.  Ndaipóri avave Tupãme ohecha vaekue. Taʼýra peteĩete, peteĩchava Tupã ndive ha oĩva Túva ykére, haʼe oikuaauka chupe opavavépe.   Judío myakãhára kuéra omondo paʼi kuéra ha umi Tupã rembiapoukapy mboʼeha Juan rendápe, oporandu haguã chupe mávapa haʼe.  Ha haʼe heʼi porã chupe kuéra: --Che ndahaʼéi pe Mesías.   Oporandu jey chupe hikuái: --Máva piko nde péicharõ? Ndahaʼéi mbaʼépa maranduhára Elías? Juan heʼi: --Nahániri. Heʼi chupe upémarõ hikuái: --Nde piko hína ku maranduhára ou vaerãva? Juan heʼi chupe kuéra: --Nahániri.   Heʼi chupe hikuái: --Emombeʼu oréve mávapa nde. Umi ore mbou vaekue rendápe roho vaerã roʼe mávapa nde. Mavaha nde ere nde jehe?   Juan heʼi chupe kuéra: Che niko peteĩ osapukáiva yvy ojeikoʼỹháme, heʼíva: ‘Pembosakoʼi Ñandejárape haperã’, heʼi haguéicha maranduhára  Isaías.   Umi ou vaekue oñeʼẽ haguã Juan ndive, fariséo rembijokuái,  oporandu chupe upémarõ: --Nde ndahaʼéi ramo pe Mesías, ha ndahaʼéi ramo maranduhára Elías térã pe maranduhára ou vaerãva, mbaʼére reporomongarai reikóvo?   Ha Juan heʼi chupe kuéra: --Che niko ýpe aporomongarai. Pende apytépe katu oĩ peteĩ peẽ peikuaaʼỹva,  oútava che rire, ha chéve ijaʼỹva ajora chupe ipy rehegua sãnte jepe.   Opa koʼã mbaʼe ojehu, táva hérava Betániape, opytáva ysyry Jordán ári, kuarahy resẽ gotyo.   Upe ára ambuépe, Juan ohecha Jesús oñembojaha ohóvo hendápe, ha heʼi: “Péina ápe, Tupã ovecha raʼy oheja reíva iñangaipa opavavépe ko yvy ári.  Haʼe hína upe che manduʼa hague haʼe ramo: ‘Che rire oúta peteĩ tuichavéva che hegui, haʼe oikove haguére che aikove mboyve.  Cheté voi, ndaikuaái vaekue mávanepa haʼe. Péicharõ jepe, aporomongarai aikóvo ýpe, maymáva Israelgua oikuaa haguã mávapa haʼe.’”   Ha Juan voi heʼi vaekue kóicha: “Ahecha Espíritu Santo yvágagui oguejýva, ha pykasúicha opyta hiʼári.  Upérõ, che ndaikuaái vaekue mávanepa haʼe. Upe che mbou vaekue aporomongarai haguã ýpe, heʼi chéve: ‘Upe nde rehecháva Espíritu Santo oguejyha hiʼári, upéva hína upe oporomongaraíva Espíritu Sántope.  Cheté voi ahecha vaekue, ha aikuaa porã Tupã Raʼyha haʼe.”   Upe ára ambuépe, Juan oĩ jey hína upépe mokõi hemimboʼe kuéra ndive.  Ha ohechávo Jesúspe ohasaha ohóvo, Juan heʼi: ‘Péina upépe Tupã ovecha Raʼy’.  Juan remimboʼe kuéra mokõi ohendúvo upe Juan heʼíva, osẽ oho Jesús rapykuéri.  Upéi Jesús ojere ha ohechávo ouha hapykuéri, oporandu chupe kuéra: --Mbaʼe piko peheka? Ha haʼe kuéra heʼi chupe: --Mboʼehára, moõ piko reiko?   Jesús heʼi chupe kuéra: --Peju pehecha. Kaʼarúma upérõ. Ha oho hikuái Jesús ndive ohecha haguã moõpa oiko, ha opyta hikuái hendive pytũ meve.   Peteĩva umi ohendu vaekue Juánpe ha upéi oho Jesús rapykuéri héra vaekue Andrés, ha Simón Pedro ryvy vaekue haʼe.  Ityvýra Simón rekávo raẽvete oho, ha heʼi chupe: --Oime rojuhu pe Mesíaspe, heʼiséva Cristo.   Upéi, Andrés ogueraha ityvýra Simón, Jesús rendápe. Jesús ohechávo chupe, heʼi: --Nde niko Simón, Juan raʼy. Koʼágui rire nde rérata Cefas, heʼiséva Pedro.   Pe ára ambuépe, Jesús osẽ oho yvy Galiléa gotyo. Ojuhu Felípepe ha heʼi chupe: --Eju che moirũ.  Felipe niko táva Betsaidagua, oikohápe avei Andrés ha Pedro.  Felipe oho Andrés rekávo ha heʼi chupe: --Oime rojuhu upe Moisés imanduʼa hague hembiapoukapýpe ha maranduhára kuéra oñeʼẽ hague ikuatia kuérape. Upéva niko Jesús, ku José Nazaretgua raʼy hína.   Natanael katu heʼi chupe: --Nazarétgui piko arakaʼe osẽva iporãva. Ha Felipe heʼi chupe: --Eju ndete ehecha.   Jesús ohechávo Natanaélpe oguahẽha ohóvo hendápe, heʼi: --Kóina ko oúva Israelgua añetete hína, avavépe ombotavyʼỹva.   Natanael heʼi chupe: --Mbaʼéicha rupi piko nde che kuaa? Jesús heʼi chupe: --Rohecha kuri reguapy jave reína ígo máta guýpe, Felipe ne renói mboyve.   Felipe heʼi chupe: --Mboʼehára, nde niko Tupã raʼy. Nde haʼe Israel ruvicha guasu.   Jesús heʼi chupe: --Péicha piko ere haʼe haguére ndéve rohecha hague reguapy ku ígo máta guýpe? Tuichave mbaʼe koʼágã rehechávagui katu rehecháta ágã.   Upéi Jesús heʼi chupe kuéra: --Añetehápe haʼe peẽme, peẽ pehechataha yvága ojepeʼa ramo ha Tupã remimbou kuéra ojupi ha oguejy ramo che, yvypóraicha aju vaekue yvy ári rendápe. Pe semána ñepyrũha ára  pyharevete, pytũ ramo hína gueteri, María Magdalena oho pe itakua Jesús oñeñotỹ haguépe. Ojuhu ojepeʼa hague pe ita ombotýva pe itakua juru.  Ha pyaʼe oho Simón Pedro ha ku Jesús remimboʼe haʼe ohayhuetéva rendápe, ha heʼi chupe kuéra: --Ojereraha niko Ñandejára retekue pe itakuágui, ha ndoroikuaái moõpa oñemoĩ.   Upépe Pedro ha pe Jesús remimboʼe ambue, osẽ oho pe itakuápe.  Mokõivéva hatã oho, pe ambue katu oho hatãva Pédrogui ha haʼe raẽve oguahẽ.  Ojayvy omaña haguã pe itakuápe ha ohecha umi ao ojejokua haguépe Jesús retekue, ha ndoikéi.  Hapykuéri oguahẽ Simón Pedro, ha oike voi haʼe pe itakuápe. Haʼe avei ohecha upépe umi ao,  ha ohecha avei pe ao Jesús akã ojejokua haguépe oñembyapuʼa ha oñemoĩ hague ambue hendápe haʼeño.  Upévo oike avei pe ambue Jesús remimboʼe, pe oguahẽ raẽve vaekue. Ha ohechávo mbaʼépa ojehu, oguerovia Jesús oikove jey hague.  Upérõ jepe ndoikuaái hikuái mbaʼépa heʼise Ñandejára Ñeʼẽme heʼi ramo haʼe oikove jey vaerãha.  Upe rire mokõive oho jey pe opyta haguépe oiko.   María opyta okápe, pe itakua juru ypýpe ojaheʼo hína. Upéi ojayvy ha omaña pe itakua ryepýpe,  ha ohecha mokõi Tupã remimbou oñemonde morotĩmbáva oguapýva hína upe Jesús retekue oĩ haguépe. Peteĩ oguapy pe iñakã rendaguépe ha pe ambue katu ipy gotyo.  Umi Tupã remimbou oporandu chupe: --Mbaʼére piko ne rasẽ? Haʼe heʼi chupe kuéra: --Ogueraha niko hikuái che Járape, ha ndaikuaái moõpa oheja.   Upéva heʼipávo, ojere ha ohecha Jesúspe oĩva hína upépe. María katu ndoikuaái Jesúsha upéva  Ha Jesús oporandu chupe: --Mbaʼére piko ne rasẽ? Mávape piko reheka? María oimoʼãgui pe kokuére oñangarekóva pe oñeʼẽva chupe, heʼi: --Nde, che karai, eraha rire ere chéve moõpa reheja raʼe, ha aháta ipiári.   Upépe Jesús ohenói chupe héra rupi: --María. Ojere María ha hebréo ñeʼẽme heʼi chupe: --Rabuni, --heʼiséva “Mboʼehára.”   Jesús heʼi chupe: --Ani che joko, neʼĩra gueteri niko ajupi jey che Ru rendápe. Tereho emombeʼu che ryvy kuérape aha jeytaha che Ru ha pende Ru rendápe, che ha pene Tupã rendápe.   Upépe María Magdalena oho ha omombeʼu Jesús remimboʼe kuérape haʼe ohecha hague Ñandejára Jesucrístope. Omombeʼu avei chupe kuéra umi mbaʼe Jesús heʼi vaekue chupe.   Upe árape voi, pe semána ñepyrũha ára pyharépe, Jesús remimboʼe kuéra oñembyaty peteĩ koty ñembotypýpe okyhyjégui umi judío myakãhára kuéragui. Upéi Jesús ou, oñemoĩ imbytépe kuéra ha omomaitei chupe kuéra heʼívo: --Ta pende pyʼa guapy joaitéke.   Upéva heʼipávo, ohechauka chupe kuéra umi ipo ha pe ijyképe ojekutu hague. Tuicha ovyʼa hikuái ohechávo Ñandejára Jesucrístope.  Upéi Jesús heʼi jey chupe kuéra: --Ta pende pyʼa guapy joaitéke. Che Ru che mbou haguéicha chéve, péicha che pomondo peẽme.   Upévo oipeju hese kuéra, ha heʼi chupe kuéra: --Ameʼẽ peẽme Espíritu Santo.  Oimeraẽ peheja reívape iñangaipa, Tupã avei oheja reíta. Ha oimeraẽ ndapehejái reívape, Tupã avei ndoheja rei moʼã.   Tomás, Jesús remimboʼe kuéra peteĩ, Gemelo ojeheróva, ndaipóri vaekue Jesús ojechauka ramo hemimboʼe kuérape.  Upe rire umi Jesús remimboʼe kuéra heʼi Tomáspe: --Rohecha niko Ñandejára Jesucrístope. Tomás katu heʼi chupe kuéra: --Ndahechái ramo ipóre umi klávo kuare, ha namoingéi ramo che kuã umi ikuarépe ha pe ijyke ojekutu haguépe, ndarovia moʼãi.   Upe rire 8 ára haguépe, Jesús remimboʼe kuéra oñembyaty jeýma peteĩ ógape, ha Tomás oĩ avei upépe. Umi okẽ oñembotypa, ha péicharõ jepe, Jesús oike ha oñemoĩ imbytépe kuéra. Omomaitei chupe kuéra, heʼívo: --Ta pende pyʼa guapy joaitéke.   Upéi heʼi Tomáspe: --Emoinge koʼápe ne kuã ha emaʼẽ che póre. Eru nde po ha emoinge ko che iképe. Anive nde pyʼa mokõi, ha erovia.   Upépe Tomás heʼi: --Che Jára ha che Tupã.   Jesús heʼi chupe: --Erovia piko che recha haguére? Ovyʼaite vaerã piko umi ohechaʼỹre oguerovia vaekue.   Jesús ojapo heta ambue mbaʼe hechapyrãva hemimboʼe kuéra renondépe. Umíva noñemoĩri ko kuatiápe.  Umi koʼápe oñemoĩva katu oĩ peẽ perovia haguã Jesús haʼeha pe Mesías, Tupã Raʼy, ha hese pejeroviávo peikovete haguã. Koʼã mbaʼe rire, Jesús ojechauka jey hemimboʼe kuéra yguasu Tiberias rembeʼýpe. Ha kóicha ojehu:  Oĩ jave oñondive Simón Pedro, Tomás ku Gemelo ojeheróva, Natanael táva Caná pegua opytáva yvy Galiléape, Zebedeo raʼy kuéra ha mokõi Jesús remimboʼe kuéra,  Simón Pedro heʼi chupe kuéra: --Aháta pirahápe. Haʼe kuéra osẽ heʼi chupe: --Rohóta avei ne ndive. Ojupi hikuái peteĩ kanóape ha oho, ha upe pyharépe ndoitýi mbaʼevete.   Koʼẽmbávo, Jesús ojechauka sapyʼa pe y rembeʼýpe, hemimboʼe kuéra katu ndoikuaái haʼeha.  Jesús oporandu chupe kuéra: --Che irũ nguéra, ndapeitýi piko mbaʼeve? Haʼe kuéra heʼi chupe: --Nahániri.   Jesús heʼi chupe kuéra; --Peity pende pyaha pene kanóa akatúa gotyo, ha upépe hoʼáta peẽme pira. Oity hikuái upe gotyo, ha upéi ndaipuʼakái pe pyaha rehe henyhẽgui pirágui.   Upépe, Jesús remimboʼe haʼe ohayhuetéva, heʼi Pédrope: --Ñandejára Jesucristo niko amóva. Simón Pedro ohendúvo Ñandejára Jesucristoha, oñemonde oĩgui opívo, ha ojepoi pe ýpe.  Umi ambue Jesús remimboʼe kuéra katu oguahẽ pe y rembeʼýpe kanóape. Ombotyryhápe ogueraha pe pyaha henyhẽva pirágui, 100 metroha rupínte oĩ hikuái pe y rembeʼýgui.  Oguejývo yvýpe, ojuhu hikuái tata ha hiʼári peteĩ pira, ha mbuja.  Jesús heʼi chupe kuéra: --Peru avei umi pira penohẽ ramóvagui.   Simón Pedro ojupi jey pe kanóape ha pe y rembeʼy peve ombotyryry pe pyaha henyhẽva pira guasúgui. Oĩ ipype 153 pira ha ndosorói henyhẽ ramo jepe.  Upéi Jesús heʼi chupe kuéra: --Peju pe rambosa Ha avave noporanduséi chupe mávapa haʼe. Oikuaa niko hikuái Ñandejára Jesucristoha.  Upéi katu Jesús oñemboja ha ombohasa chupe kuéra ipópe pe mbuja, ha péicha avei ojapo pe pira reheve.   Kóva niko mbohapyháma vaekue Jesús ojechauka hague hemimboʼe kuérape, opuʼã rire omanóva apytégui.   Orambosapa rire hikuái, Jesús oporandu Pédrope: --Nde, Simón, Juan Raʼy, ndépa che rayhuve opa koʼãvagui? Pedro heʼi chupe: --Hẽe, che Jára. Nde niko reikuaa rohayhuha. Jesús heʼi chupe: --Eñangareko che ovecha kuérare.   Jesús oporandu jey chupe: --Nde, Simón, Juan raʼy, ndépa che rayhu? Pedro heʼi chupe: --Hẽe, che Jára. Nde niko reikuaa rohayhuha. Jesús heʼi chupe: --Eñangarekóke che ovecha kuérare.   Jesús oporandu jey voi chupe: --Nde, Simón, Juan raʼy, ndépa che rayhu? Pedro rehe oguapy Jesús oporandu jey voi haguére chupe péicha, ha heʼi: --Che Jára, nde niko reikuaa opa mbaʼe, ha nde reikuaa che rohayhuha. Jesús heʼi chupe: --Eñangarekóke che ovecha kuérare.  Añetéko haʼe ndéve: yma ne mitãvérõ reñemobosakoʼími vaekue ha reho mamo rehosehápe. Ágã nde tujávo katu, reipysóta umi nde jyva ha ambue nde jokuáta ha nde reraháta rehoseʼỹháme.   Péicha, Jesús oikuaauka hína mbaʼéichapa Pedro omanóta ha mbaʼéichapa ombotuicháta Tupãme. Upéi Jesús heʼi chupe: --Eju che moirũ.   Pedro ojere ha ohecha ouha hapykuéri kuéra Jesús remimboʼe haʼe ohayhuetéva. Upéva voi ku pyhare karuhápe, oĩ vaekue Jesús ykére ha oporandu vaekue chupe: “Che Jára, máva piko pe ne moñuhãtava”?   Pedro ohechávo chupe, oporandu Jesúspe: --Che Jára, ha kóvape piko mbaʼe ojehúta?   Jesús heʼi chupe: --Aipota ramo haʼe oikove aju jey peve, piko mbaʼe ndéve? Nde, eju che moirũ.   Upévare, isarambi ñeʼẽ umi Jesús rehe ojeroviáva apytépe, upéva pe Jesús remimboʼe nomano moʼãiha. Jesús katu niko ndeʼíri nomano moʼãiha. Heʼínte: “Aipota ramo oikove che aju jey peve, piko mbaʼe ndéve?”   Upéva upe Jesús remimboʼe voi upe omombeʼu vaekue koʼã mbaʼe ha upéi omoĩ vaekue kuatiáre. Ha jaikuaa añetegua upe heʼíva.   Hetaiteve mbaʼe Jesús ojapo vaekue. Ha ñamoĩmbátarõ kuatiáre opa umi mbaʼe haʼe ojapo vaekue, ko yvy ári ndaijapa moʼãi umi kuatia omombeʼútava hembiapokue. Mbohapy ára rire oiko peteĩ ñemenda táva Canáme, opytáva yvy Galiléape. Jesús sy oĩ hína raʼe upépe.  Jesús ha hemimboʼe kuérape avei oñemoguahẽ ñeʼẽ oho haguã.  Kaguy opávo, Jesús sy oñemboja hendápe ha heʼi chupe: --Opa niko chugui kuéra ikaguy.   Jesús heʼi chupe: --Mbaʼére piko ere chéve upéva? Neʼĩra gueteri niko oguahẽ chéve che ára.   Isy heʼi umi tembiguái kuérape: --Pejapo opa mbaʼe haʼe heʼíva peẽme.   Oĩ upépe 6 kambuchi y reheve, judío kuéra oiporúva oñemopotĩ  haguã. Umi kambuchípe ija amo 50, 60 lítro kuéra rupi.  Jesús heʼi umi tembiguáipe: --Pemyenyhẽ ýpe umi kambuchi. Omyenyhẽ hikuái hembére,  ha upéi Jesús heʼi chupe kuéra: --Koʼágã penohẽ michĩmi ha peraha upe tembiguái kuérape omyakãvape hoʼu haguã. Péicha ojapo hikuái.  Ha upe omyakãva tembiguái kuérape hoʼu pe kaguy ýgui oiko vaekue, oikuaaʼỹre haʼe moõguipa osẽ. Umi tembiguái añónte umi oikuaáva, haʼe kuéra oguenohẽ haguére pe kambuchígui. Upéi pe omyakãva tembiguái kuérape ohenói pe omendávape,  ha heʼi chupe: --Maymáva niko ikaguy iporãvéva raẽ omeʼẽ ojeʼu haguã, ha ojeʼu heta rire ae katu, oguenohẽ pe iporãvéva. Nde katu niko reheja pe iporãvéva koʼágã guarã.   Kóva ko mbaʼe Jesús ojapo vaekue Canáme, yvy Galiléape, mbaʼe hechapyrãva tenondetegua haʼe ojapo vaekue. Upéicha haʼe ohechauka ipokatu ha hemimboʼe kuéra ojerovia hese.   Koʼã mbaʼe rire Jesús oho Cafarnaúmpe.  Oho hendive isy, ityvýra kuéra ha hemimboʼe kuéra, ha opyta upépe ára mbovymi.   Hiʼaguĩma Páskua arete,  ha upévare Jesús oho Jerusalénpe.  Tupaópe ojuhu mbaʼe ñemuhára kuérape oguerekóva novíllo, ovecha ha pykasu oñemu haguã. Ojuhu avei upépe imesa kuérape oguapy hína, umi ojoguáva viru tetã ambuegua viru Tupaópe ojeporúvare.  Upéva ohechávo, Jesús ipojái tukumbóre ha upévape omosẽmba Tupaógui opavavépe, ijovecha ha inovíllo kuéra reheve. Umi viru ojoguávagui katu omosarambipa iviru yvýre, ha oitypa imesa kuéra.  Umi pykasúre oñemúvape katu heʼi: --Penohẽ umíva koʼágui. Che ru rógagui ani pejapo mbaʼe ñemuha renda.   Upépe hemimboʼe kuéra imanduʼa Ñandejára Ñeʼẽme heʼiha: “Nde Tupao ahayhúgui tatáicha che rehe okaru”.   Umi judío kuéra oporandu chupe: --Mbaʼépa hechapyrãva rejapóta rehechauka haguã oréve nde ikatuha reju rejapóvo koʼã mbaʼe?   Jesús heʼi chupe kuéra: --Peitypa ko Tupao, ha mbohapy árape amopuʼã jeýne.   Umi judío heʼi chupe: --Ko Tupao oñemopuʼã haguã niko 46 áño oñembaʼapo vaekue, ha piko nde remopuʼã jeýta mbohapy árape?   Jesús oñeʼẽvo tupaóre, hetére oñeʼẽ hína.  Upévare, upe Jesús opuʼã jeývo omanóva apytégui, hemimboʼe kuéra imanduʼa upe haʼe heʼi vaekuére. Oguerovia hikuái upe Ñandejára heʼíva ha upe Jesús heʼíva.   Jesús oĩ aja Jerusalénpe Páskua arete jave, heta oĩ ojeroviáva hese ohechávo umi Mbaʼe hechapyrãva haʼe ojapóva.  Jesús katu ndojeroviái hese kuéra, oikuaapágui haʼe chupe kuéra.  Noikotevẽi haʼe avave heʼi chupe mbaʼeve avavére. Haʼe ijehegui voi oikuaapa yvypóra pyʼapýpe oĩva. Oiko vaekue peteĩ fariséo hérava Nicodemo, herakuã guasúva judío kuéra apytépe.  Peteĩ pyharépe oho Jesús rendápe, ha heʼi chupe: --Mboʼehára, roikuaa niko Tupã ne mbou hague ore mboʼe haguã oréve. Ndaipóri niko avave ikatúva ojapo umi mbaʼe hechapyrãva nde rejapóva, Tupã noĩri ramo ne ndive.   Jesús heʼi chupe: --Añetehápe haʼe ndéve, avave oikove pyahu jeyʼỹva ku mitãicha,  ndoike moʼãi Tupã retãme.   Nicodemo heʼi chupe: --Mbaʼéicha piko peteĩ okakuaapámava oikove pyahu jeýta? Oike jeýta ngaʼu piko isy ryépe, upéi osẽ jey haguã?   Jesús heʼi chupe: --Añetehápe haʼe ndéve, upe oikove pyahu jeyʼỹva y ha Espíritu rupi, ndaikatu moʼãi oike Tupã retãme.  Maymáva yvypóra niko ou itúva kuéragui, yvypórava, ha hiʼánga oikove pyahu jey Tupã Espíritu rupi.  Ani reñemondýi haʼe haguére ndéve opavave oikotevẽha oikove pyahu jey.  Yvytu niko oipeju, oipejuseha gotyo. Ha rehendu ramo jepe hyapu, nderehechái moõguipa ou térã moõpa oho.  Péicha hína umi oikove pyahu jeýva Tupã Espíritu rupi.   Nicodemo heʼi jey chupe: --Mbaʼéichata piko upéva?   Ha Jesús heʼi chupe: --Nde niko mboʼehára guasu Israelgua apytépe. Mbaʼéicha piko ndereikuaái koʼã mbaʼe?  Añetehápe haʼe ndéve. Ore roñeʼẽ umi mbaʼe roikuaávare, ha romombeʼu umi mbaʼe rohecha vaekue. Peẽ katu ndaperoviái umi mbaʼe roʼéva peẽme.  Peẽ niko nda che reroviái añeʼẽ ramo peẽme umi mbaʼe ko yvy ári ojehúvare. Mbaʼéicha piko aipo ramo che reroviáta añeʼẽ ramo peẽme umi mbaʼe yvágape ojehúvare?   Avave gueteri ndohói yvágape, pe yvágagui oguejy vaekuénte. Upéva che hína, yvypóraicha aju vaekue yvy ári.   Ha Moisés, yvy ojeikoʼỹháme, omopuʼã haguéicha yvate pe mbói raʼãnga,  upéicha avei che, yvypóraicha aju vaekue ko yvy ári, añemopuʼã vaerã,   ha opavave che rehe ojeroviáva, oikovéne opa ára.   Tupã ohayhu etereígui opa yvypórape, omeʼẽ vaekue Taʼýra peteĩete, ani haguã omano umi hese ojeroviáva, oikove haguã uvei opa ára.  Koʼã mbaʼe rire, Jesús hemimboʼe kuéra ndive oho yvy Judéape. Upépe opyta aremi hikuái, ha Jesús oporomongarai oikóvo.  Juan avei upe jave, oporomongarai hína Enónpe, namombyrýi opytáva Salímgui, hetágui y upépe. Opa ohóva hendápe, oñemongarai.  Koʼã mbaʼe ojehu Juan ojejopy mboyve yvyra kuápe.   Oĩ Juan remimboʼe kuérava katu oñepyrũva oñoñeʼẽ api peteĩ judío ndive mbaʼeichaitépa y oiporu vaerã umi ipotĩséva.   Upévare oho hikuái Juan rendápe, ha heʼi chupe: --Mboʼehára, pe akokuehe oĩ vaekue ne ndive ysyry Jordán mboypýri ha ne manduʼaha reikóvo hese opavavépe, oime koʼágã oporomongarai ha ojehopa hendápe.   Juan heʼi chupe kuéra: --Avave niko ndoguerekói mbaʼeve, Tupã nomeʼẽi ramo chupe.  Peẽ niko pehendu porã eterei vaekue haʼe ramo guare peẽme che ndahaʼeiha pe Mesías. Che añemboúnte henonderã.   Ñemenda oikohápe niko pe ojokóva pe kuñataĩ omendátavape, upéva imenarã hína. Iñirũ katu oĩva pe ijypýpe ha ojapysakáva upe heʼívare, ovyʼa chupe ohendúvo. Péicha avei koʼágã avyʼapáma avyʼa vaerã.  Haʼe niko tuicha tuichavéta ohóvo, che katu ague mbegue katúta ahávo.   Pe yvágagui oúva oĩ opaite mbaʼe ári. Pe yvy ariguáva niko yvy ári guánte ha oñeʼẽ umi mbaʼe yvy ári guáre. Pe yvágui oúva katu oĩ opaite mbaʼe ári,  Fariséo ohendu Jesús ombohetaveha oikóvo hemimboʼe kuéra, ha Juángui hetavépe omongaraiha oikóvo.  Jesús jepe niko noporomongaraíri, hemimboʼe kuérante upe ojapóva.  Jesús ohendúvo péicha ojeʼeha hese, osẽ Judéagui ha oho Galiléape.  Oguahẽ haguã upépe ohasa mante vaerã yvy Samaría rupi.   Samaría rupi ohasakuévo, oguahẽ táva hérava Sicárpe, namombyrýi opytáva pe yvýgui, Jacob oheja vaekue Josépe imbaʼe teerã.   Upépe avei oĩ ku Jacob ykua. Ha Jesús ikaneʼõgui, oguapy pe ykua ypýpe. Asaje pyte rupíma upéva,  Pe kuña katu heʼi chupe: --Nde niko judío ha che Samariagua.  Mbaʼéicha rupi piko aipo ramo rejerure chéve y reyʼu haguã? (Judío kuéra niko ndoyʼúiva Samariagua mbayru kuéragui)   Jesús heʼi chupe: --Reikuaa rire pe Tupã omeʼẽva ha mávapa upe ojeruréva ndéve y, nde rejerure vaerã chéve, ha ameʼẽ vaerã ndéve y ne moingovetéva.   Pe kuña heʼi chupe: --Karai, mbaʼevépe niko ndereguerekói y renohẽ haguã, ha ko ykua ipypuku. Mbaʼéicha piko aipóramo remeʼẽta chéve y che moingovétava?  Ore ru ypykue Jacob niko oheja vaekue oréve ko ykua, ha haʼe voi, itaʼýra kuéra ha hymba kuéra reheve chugui hoyʼu vaekue. Nde ngaʼu piko nde tuichave chugui?   Jesús heʼi chupe: --Oimeraẽ hoyʼúva ko ykuágui niko ijyuhéi jeýta.  Pe hoyʼúva upe y che ameʼẽvagui katu, ndaijyuhéi moʼã véima arakaʼeve. Pe y chupe ameʼẽva ku yvúicha opupúta ipype ha omoingovéta chupe opa ára guarã.   Pe kuña heʼi chupe: --Karai, emeʼẽmona chéve upe y upévagui. Péicharõ nda che yuhéi moʼã véima, ha natekotevẽ moʼã véima aju y rekávo.   Jesús heʼi chupe: --Tereho ehenói ne ménape, ha upéi eju.   Pe kuña heʼi chupe: --Na che ménai. Jesús heʼi chupe: --Añeteguánte ere, erévo chéve na ne menaiha.  Ne ména 5 vaekuéma voi, ha pe koʼágã rerekóva ndahaʼéi voi ne ména. Añetéko hína pe eréva.   Péicha ohendúvo, pe kuña heʼi Jesúspe: --Karai, ahecha kuaa nde rehe, ndeha peteĩ maranduharaha.   Ore ypy kuerakue Samariagua niko omombaʼe guasu vaekue Tupãme ko yvytýpe. Peẽ judío kuéra katu peje, Jerusalénpe chupe oñemombaʼe guasu vaerãha.   Jesús heʼi chupe: --Eguerovia ko haʼétava ndéve. Oguahẽta ára ha napeikotevẽ moʼã véima peju ko yvytýpe térã peho Jerusalénpe, pemombaʼe guasu haguã Tupãme.  Peẽ niko ndapeikuaái mávapepa pemombaʼe guasu. Ore judío kuéra katu roikuaa porã mávapepa romombaʼe guasu. Ore rupi mante Tupã oporopysyrõ.  Ha oguahẽta ára, ha koʼagãitéma voi katu, Tupã Espíritu rupi oñemombaʼe guasu haguã Túvape, añetehápe ha haʼe oipotaháicha.  Tupã niko Espíritu hína. Upévare umi omombaʼe guasúva chupe omombaʼe guasu vaerã añetehápe, Tupã Espíritu oipotaháicha.   Pe kuña heʼi chupe: --Aikuaa niko outaha pe Mesías. Haʼe ouha ára, omombeʼúne oréve opa mbaʼe.   Jesús heʼi chupe: --Ko ne ndive oñeʼẽva. Chéko hína upéva.   Upe jave oguahẽ Jesús remimboʼe kuéra, ha ohecha ramo hikuái ojuhu haguére chupe oñeʼẽha peteĩ kuña ndive. Opáichavo, avave noporandúi pe kuñáme mbaʼépa oipota, térã Jesúspe, mbaʼépa haʼe heʼi pe kuñáme.  Upévo, pe kuña oheja ikambuchi ha oho oikohápe. Upépe heʼi opavavépe:   --Peju pehecha peteĩme, omombeʼupaite vaekue chéve opa mbaʼe ojapo vaekue. Ndahaʼéi chénepa kóva pe Mesías?   Ha osẽmbaite hikuái ha oho Jesús oĩháme.  Upe aja Jesús remimboʼe kuéra ojerure asy chupe, heʼívo: --Mboʼehára, ekarúna michĩmínte jepe.   Haʼe katu heʼi chupe kuéra: --Oiméko areko haʼu vaerã, peẽ peikuaaʼỹva.   Hemimboʼe kuéra katu oporandu ojupe: --Máva piko oguerúne raʼe chupe hoʼu vaerã?   Jesús katu heʼi chupe kuéra: --Che rembiʼu niko kóva: ajapo vaerã upe che mbou vaekue rembipota ha amoguahẽ vaerã huʼãme pe chéve omeʼẽ vaekue ajapo haguã.  Peẽ niko pehendu ojeʼéva: ‘Irundy mes gueteri ohasa vaerã, kóga ñemonoʼõha ára oguahẽ haguã.’ Che katu haʼe peẽme: ‘Pemaʼẽ umi kokuére ha pehecháta, kogaʼa otyarõmbamaha oñemonoʼõ haguã.’  Upe kokuépe omonoʼõvape niko oñemeʼẽ hembiapo repykue, ha upe haʼe omonoʼõvare oñemeʼẽ chupe jeikove opa ára guarã. Ha péicha, upe oñemitỹva ha upe omonoʼõva ovyʼáne oñondive.  Añete niko upe ñeʼẽ heʼíva: ‘Oĩ oñotỹva ha ambue umi hiʼa omonoʼõva.’  Che pomondo vaekue peẽme pemonoʼõ haguã peẽ peñotỹʼỹ haguépe. Ambue rembiapo kuerakuégui peẽ pehupyty porã.   Heta Samariagua pe távape oikóva ojerovia vaekue Jesús rehe, pe kuña heʼi haguére chupe kuéra: ‘Omombeʼupaite chéve, opa mbaʼe ajapo vaekue.’  Upévare, umi Samariagua oguahẽvo Jesús oĩháme, ojerure asy chupe opyta haguã hendive kuéra. Ha opyta hendive kuéra mokõi ára pukukue,  ha hetaiteve umi ojeroviáva Jesús rehe, ohendúvo umi mbaʼe haʼe heʼíva.  Upéi heʼi pe kuñáme: --Koʼágã roguerovia, ha ndahaʼéi umi mbaʼe oréve remombeʼu vaekue rehénte. Roguerovia, orete voi rohendu haguére chupe, ha roikuaa porã haʼeha hína upe Cristo oporopysyrõtava.   Umíva umi ára ohasa rire, Jesús osẽ Samaríagui oho haguã Galiléape.  Jesús voi heʼi vaekue: “Maranduhára niko ndojererohorýiva ijyvy teépe.”   Oguahẽvo Galiléape, umi upepegua omoguahẽ porãite chupe. Haʼe kuéra voi oho vaekue Páskua areterã Jerusalénpe ha upépe ohecha hikuái umi mbaʼe Jesús ojapo vaekue upérõ.   Upéi, Jesús ojevy Canáme, yvy Galiléape, pe omoingo haguépe y kaguýpe.  Upépe oĩ hína peteĩ mburuvicha itaʼýra asýva táva Cafarnaúmpe.  Ohendúvo haʼe Jesús oguahẽ hague Judéagui, oho hendápe ha ojerure jey-jey chupe oho haguã Cafarnaúmpe, omonguera haguã taʼýrape omanombotaitéva hína.  Jesús heʼi chupe: --Peẽ ndapejerovia moʼãi voi che rehe ndapehechái ramo ajapoha mbaʼe hechapyrãva.   Pe mburuvicha katu heʼi chupe: --Karai, pyaʼéna jaha che raʼy omano mboyve.   Ha Jesús heʼi chupe: --Tereho nde rógape. Nde raʼy oikovéta. Pe kuimbaʼe ojeroviáre Jesús heʼívare, oho hógape.  Oguahẽmbotávo hógape, hembiguái kuéra osẽ huguãitĩvo ha heʼi chupe: --Nde raʼy niko oikove.   Ha oporandu chupe kuéra haʼe, arakaʼe guivépa itaʼýra oñepyrũ oñeñandu porãve. Ha heʼi chupe hikuái: --Kuehe, asaje pyte riremi opoi chugui iñakãnundu.   Upépe, pe mitã ru ohecha kuaa upe javete Jesús heʼi hague chupe ‘Nde raʼy oikovéta’. Upévare haʼe ha opa hogagua ojerovia Jesús rehe.   Ko Jesús ou jeývo Judéagui yvy Galiléape niko mokõiháma hína, ha ojapo jey mbaʼe hechapyrãva. Koʼã mbaʼe rire Jesús oho Jerusalénpe peteĩ arete jave.  Jerusalénpe, pe okẽ hérava Ovecha ypýpe, oĩ peteĩ y renda hebréo ñeʼẽme hérava Betzatá, ha hogaguy jeréva.  Heta asýva opaichagua oñenomba pe ogaguýre. Oĩ ohechaʼỹva, oĩ ikarẽva ha ijapáva. Ohaʼarõ hína hikuái pe y omýi haguã,  oguejýmigui upépe sapyʼa pyʼa, Tupã rembiguái peteĩ pe y omonguʼe haguã. Ha upe ojepoi raẽvéva pe y oñemonguʼe rire, okuera oimeraẽ mbaʼasýgui.  Umíva apytépe oĩ peteĩ kuimbaʼe ojapóma 38 áño ijapa hague.  Jesús ohechávo chupe upépe oñeno, ha oikuaávo aréma péicha oiko hague, heʼi chupe: --Rekuerasépa.   Pe kuimbaʼe heʼi chupe: --Karai, ndarekói niko avave che moinge haguã pe ýpe, upéva oñemonguʼe vove. Añehaʼãvo aike haguã, oĩma itenondéva che rehe.   Jesús heʼi chupe: --Epuʼã. Ehupi nde rupa ha tereho.   Upepete voi pe kuimbaʼe okuera, ohupi hupa ha oñepyrũ oguata. Pytuʼuha ára upe jave,  ha judío kuéra myakãhára  kuéra heʼi chupe: --Pytuʼuha árape niko ñaime.  Ndaikatúi eraha nde rupa.   Pe kuimbaʼe katu heʼi chupe kuéra: --Upe che monguera vaekue niko heʼi chéve kuri: ‘Ehupi nde rupa ha tereho.’   Haʼe kuéra oporandu chupe: --Ha máva heʼi ndéve: ‘Ehupi nde rupa ha tereho?’   Pe kuimbaʼe katu ndeʼi kuaái mávapa omonguera chupe. Jesús niko okañýma umi upépe oĩva apytépe.  Upéi, Jesús ojuhu pe kuimbaʼépe Tupaópe, ha heʼi chupe: --Rekueráma niko koʼágã. Eñehaʼã anive haguã ne rembiapo vai, ani ágã upe haguére ojehu ndéve mbaʼe ivaivéva.   Pe kuimbaʼe oho umi judío kuéra myakãhára kuéra rendápe ha omombeʼu chupe kuéra Jesús hague pe omonguera vaekue chupe.  Ha Jesús ojapo haguére koʼã mbaʼe pytuʼuha árape, umi judío myakãhára kuéra oñemoĩ hese.  Jesús katu heʼi chupe kuéra: --Che Ru niko ndopoíri hembiapógui, upévare che avei ambaʼapo.   Koʼã ñeʼẽ rehéma katu umi judío myakãhára kuéra koʼýte ojukase Jesúspe. Ohecha hikuái Jesús nombyareteiha pytuʼuha ára, ha hiʼári, oñembojoja Tupã ndive, heʼívo ituvaha Tupã.   Jesús heʼi chupe kuéra: “Añetehápe haʼe peẽme, Tupã raʼy ndaikatúi ojapo mbaʼeve ijehegui. Che ojapo upe che Ru ohechaháicha ojapo. Opa mbaʼe che Ru ojapóva, che ajapo avei.  Che Ru niko che rayhu, ha ohechauka chéve opa mbaʼe haʼe ojapóva. Ha mbaʼe tuichavéva kóvagui katu ohechauka vaerã chéve, ha pepytáta pende jurujái.  Che Ru oporomopuʼã jeyháicha omanóva apytégui ha oporomoingove jeyháicha, péicha avei, Che amoingove umi che amoingovesévape.  Ha che Ru nombojovakéi avavépe. Upéva haʼe ohejapa che pópe,  ikatu haguã opavave che mombaʼe, che Rúpe oñemombaʼeháicha. Upe na che mombaʼéiva chéve, nomombaʼéi avei che Rúpe, chéve che mbou vaekuépe.”   Añetehápe haʼe peẽme: ‘Pejapysaka porã ramo umi mbaʼe che haʼévare ha pejerovia ramo pe che mbouharére, perekóta jeikove opaʼỹva. Ha na pe ñehundi moʼãi, pehasáma haguére ñemanógui jeikovépe.  Che añeʼẽ ramo che jehe voi, upe che haʼéva che jehe naiporãi mbaʼeverã.  Oĩ katu ambue oñeʼẽva che rehehápe, ha upe haʼe heʼíva che rehe aikuaa añeteha.  Peẽ peporanduka vaekue Juánpe, ha upe haʼe heʼi vaekue che rehe añetegua hína.   Naikotevẽi jepe niko che mbaʼeve avave heʼívare. Haʼénte peẽme koʼã mbaʼe ikatu haguã Tupã pene pysyrõ.  Juan niko ojogua vaekue ku mbaʼe rendýpe ohesapéva, ha peẽ katu pevyʼase sapyʼa vaekue hesapépe.  Che katu areko peteĩ oñeʼẽ porãvéva che rehe Juángui. Upe che ajapóva niko hína, pe che Ru omeʼẽ vaekue chéve ajapo haguã, ha upéva ohechauka che Ru che mbou hague.  Ha che Ru voi, pe che mbouhare, oñeʼẽ che rehehápe, jepe peẽ arakaʼeve napehendúiva chupe, térã pehecha chupe,   ha napeñongatúi pe iñeʼẽ pende pype, napejeroviáigui upe che Ru ombou vaekuére.  Peẽ niko peñehaʼã peñemoarandu Ñandejára Ñeʼẽme, peimoʼãgui upépe pejuhutaha jeikove opaʼỹva. Ha jepe umíva oñeʼẽ che rehe,  peẽ ndapejuséi che rendápe pereko haguã pe jeikove.”   “Che ndaguerohorýi ete yvypóra che mombaʼérõ.  Hiʼári, poikuaa porã peẽme, ha aikuaa ndapehayhuiriha Tupãme.  Che niko aju che Ru rérape, ha peẽ ndapeikuaaséi che hegui mbaʼeve. Oĩ ramo oimeraẽva oúva ijehegui reínte, upévape katu pemoguahẽne.  Peẽ pevyʼa pende rapicha pene mombaʼe ramo, ha ndapehekái pe haʼeñoite Tupãva, haʼe pene mombaʼe haguã. Mbaʼéicha piko péicha ramo pejeroviáta che rehe?  Ani peimoʼã che pomoĩ vaitaha che Ru renondépe. Upe pene moĩ vaítava niko Moisés voi hína, peẽ pejeroviaha.  Perovia rire umi mbaʼe Moisés omoĩ vaekue kuatiáre, pejerovia vaerã moʼã che rehe. Che rehe niko Moisés imanduʼa vaekue.  Ha ndaperoviái ramo upe haʼe omoĩ vaekue kuatiáre, piko mbaʼéicha peroviáta umi mbaʼe che haʼéva peẽme?” Koʼã mbaʼe rire, Jesús ohasa yguasu Galiléa mboypýri, hérava avei Tiberias.  Ha heta oĩ ohóva hapykuéri, ohechágui haʼe kuéra umi mbaʼe hechapyrãva ojapóva Jesús omonguerávo hasývape.  Ojupi Jesús ha oguapy peteĩ yvyty ruʼãme, ha hemimboʼe kuéra hendive.  Hiʼaguĩma upérõ Páskua, arete judío kuérape guarã.  Jesús ohechávo hetaha umi hapykuéri ou vaekue, heʼi Felípepe: --Moõgui piko jajoguáta tembiʼu opa koʼãvape ñamongaru haguã?   Heʼínte Jesús péicha, ohecha haguã mbaʼépa heʼi Felipe. Jesús niko oikuaáma voi upe ojapótava.  Felipe heʼi chupe: --Opavavépe ohupyty haguã michĩmínte jepe niko ñaikotevẽ 200 pláta pehẽngue.   Upépe Andrés, Simón Pedro ryvy ha Jesús remimboʼéva avei, heʼi Jesúspe:   --Oime ápe peteĩ mitaʼi oguerekóva 5 mbuja sevádagui ojejapóva ha mokõi pira. Umíva jepe niko ndohupyty moʼãi ñamongaru haguã opavavépe.   Jesús katu heʼi: --Peje opavavépe toguapy yvýpe. Kapiʼipe porã niko upépe, ha opavave oguapypa. Umíva apytépe oĩ 5.000 kuimbaʼe rupi.  Jesús ojapyhy ipópe umi mbuja, ha oñemboʼe rire Tupãme, oipeheʼã opa umi oguapývape. Péicha avei ojapo pe pira reheve, ha omeʼẽ chupe kuéra hoʼuseha peve.  Hyguãtãmba rire, Jesús heʼi hemimboʼe kuérape: --Pembyaty umi hembýva, ani haguã oñehundi rei.   Ombyaty hikuái ha omyenyhẽ 12 ajaka renyhẽ umi 5 mbuja rembyre reheve.  Ha opavave ohechávo ko mbaʼe hechapyrãva Jesús ojapóva heʼi: --Kóva hína pe maranduhára  ou vaerãva yvy ári.   Jesús ohecha kuaávo mbaretépe oguerahaseha chupe hikuái, omoingo haguã chupe huvicha guasúrõ, osẽ jeýnte oho umi yvyty rupi.   Kaʼaru pytũvoma, Jesús remimboʼe kuéra oguejy y rembeʼýpe,  ojupi hikuái peteĩ kanóape ohasa haguã yguasu Galiléa, oguahẽ haguã Cafarnaúmpe. Pytũmbáma katu, ha Jesús neʼĩra gueteri oguahẽ hendápe kuéra.  Ha hoʼa sapyʼa peteĩ yvytu neratãva, ha upe y oñepyrũ ipochy.  Oho rire amo 5 kilómetro rupi, ohecha sapyʼa hikuái Jesúspe oguatáva oúvo pe y ape ári hendápe kuéra. Ha tuicha eterei oñemondýi hikuái.  Haʼe katu heʼi chupe kuéra: --Chénteko hína. Ani pekyhyje.   Vyʼapópe oheja chupe ojupi pe kanóape, ha upéi sapyʼaitépe oguahẽ hikuái ohohápe.   Upe ára ambuépe, umi opytáva vaekue yguasu mboypýri ohecha kuaa Jesús remimboʼe kuéra oguereha hague kanóa peteĩmi upépe oĩ vaekue, ha Jesús ndohói hague hendive kuéra.  Upe jave katu oguahẽ joa kanóa kuéra oúva táva Tibériasgui. Namombyrýi oñemboja hikuái upe mbuja ojeʼu haguépe Jesús oñemboʼe rire hese.  Ha ohechávo ndaiporiha upépe Jesús térã hemimboʼe kuéra, ojupipa hikuái umi kanóape ha oho Cafarnaúmpe Jesús rekávo.   Oguahẽvo pe yguasu mboypýri, ojuhu hikuái Jesúspe ha oporandu chupe: --Mboʼehára, arakaʼe piko reju raʼe ápe?   Jesús heʼi chupe kuéra: --Añetéko haʼe peẽme: ‘Peẽ che reka pekaru haguére pene ryguãtã meve, ha ndahaʼéi peikuaa haguére mbaʼépa heʼise umi mbaʼe hechapyrãva che ajapo vaekue.  Ani peñepiaʼã tembiʼu oñehundi vaerãre. Peñepiaʼã uvei tembiʼu oñehundiʼỹvare ha omeʼẽva peẽme jeikove opaʼỹva. Upéva pe tembiʼu che, yvypóraicha aju vaekue ko yvy ári, ikatu ameʼẽ peẽme, Tupã che Ru ohechaukágui ojeroviaha che rehe.   Oporandu chupe hikuái: --Mbaʼépa rojapo vaerã ikatu haguã rojapo umi mbaʼe Tupã oipotáva?   Jesús heʼi chupe kuéra: --Tupã niko chéve che mbou vaekue ha oipota pejerovia che rehe.   Oporandu chupe hikuái upémarõ: --Mbaʼe hechapyrãva piko rejapóta ore rohecha haguã ha péicha roguerovia haguã pe eréva? Emombeʼu oréve mbaʼe-mbaʼépa rejapo.  Ore ru kuéra ypykue hoʼu vaekue maná  yvy ojeikoʼỹháme,  heʼiháicha Ñandejára Ñeʼẽ: ‘Omeʼẽ chupe kuéra hoʼu haguã mbuja yvága pegua.’   Jesús heʼi chupe kuéra: --Añetehápe haʼe peẽme: Pe Moisés omeʼẽ vaekue peẽme ndahaʼéi hína mbuja yvága pegua. Che Ru hína upe omeʼẽva mbuja añetete yvága pegua.  Upe mbuja che Ru omeʼẽva niko oguejy yvágagui ha omoingove opavavépe.   Haʼe kuéra heʼi chupe: --Karai, opa árape kena emeʼẽ oréve upéva pe mbuja.   Ha Jesús heʼi chupe kuéra: --Che hína pe mbuja oporomoingovéva. Upe che rendápe oúva naiñembyahýi chéne arakaʼeve. Ha upe che rehe ojeroviáva, ndaijyuhéi moʼãi arakaʼeve.  Opáichavo, haʼéma kuri peẽme, peẽ ndapejeroviahái che rehe pehecha ramo jepe umi mbaʼe ajapóva.  Opa umi che Ru omeʼẽva chéve, ou che rendápe. Ha umi che rendápe oguahẽvape che namosẽ moʼãi.  Che niko ndajúi vaekue ko yvy ári ajapo haguã pe che aipotávante. Aju vaekue katu ajapo haguã che Ru, che mbou vaekue, oipotáva.  Ha che Ru, che mbou vaekue oipotáva niko kóva: ani oñehundi che hegui avave umi haʼe omeʼẽva chéve, amopuʼã jey haguã katu chupe kuéra ára pahápe.  Che Ru rembipota niko kóva: opa umi Taʼýrape ohecháva ha hese ojeroviáva oguereko haguã jeikove opaʼỹva. Ha che amopuʼã jeýne chupe kuéra ára pahápe.   Ha Jesús heʼi haguére “Che niko hína pe mbuja yvágagui oguejy vaekue” opa judío kuéra oñepyrũ oñeʼẽ vai Jesús rehe.  Heʼi hikuái: --Kóva piko ndahaʼéi Jesús, José raʼy? Jaikuaa niko isy ha itúvape. Mbaʼéicha piko koʼágã oúta heʼi oguejy hague yvágagui?   Jesús heʼi chupe kuéra: --Pekirirĩ, anive pengururu.  Avave ndoúi che rendápe ndoguerúi ramo chupe kuéra che Ru, che mbou vaekue. Ha che amopuʼã jeýne chupe kuéra ára pahápe.  Maranduhára kuéra kuatiápe niko heʼi: “Tupã oheko mboʼéta opavavépe.”  Aipóramo, oimeraẽ ohendúva che Rúpe ha ohejáva haʼe oheko mboʼe chupe, umíva ou che rendápe.   Kóva ndeʼiséi oĩha ohecháva che Rúpe, nahániri. Pe Tupãgui oúvante pe ohecha vaekue chupe.  Añetehápe haʼe peẽme: pe ojeroviáva che rehe oikovéta opa ára guarã.  Che hína pe mbuja oporomoingovéva.  Pende ru kuéra ypykue niko hoʼu vaekue maná  yvy ojeikoʼỹháme, ha omano jeýnte avei upe rire.  Che niko añeʼẽ peẽme mbuja oguejýva yvágagui, ha oimeraẽ hoʼúva upéva nomano moʼãi.  Che hína pe mbuja oporomoingovéva, oguejýva yvágagui. Upéva pe mbuja hoʼúva oikovéta opa ára guarã. Pe mbuja che ameʼẽtava peẽme niko che rete voi hína, che ameʼẽva opavave rehehápe, oikove haguã.   Kóva ombopochy umi judío kuérape, ha heʼi hikuái ojupe: --Mbaʼéicha piko hete hoʼukáta ñandéve?   Jesús heʼi chupe kuéra: --Añetehápe haʼe peẽme: ndapeʼúi ramo che, yvypóraicha aju vaekue, retégui ha ndapeʼúi ramo che ruguýgui, ndapeikove moʼãi.  Pe hoʼúva che rete ha che ruguýgui oikovéta opa ára guarã, ha che amopuʼã jeýta chupe ára pahápe.  Che rete niko tembiʼu ete hína ha che ruguy pe mbaʼe peyʼu vaerã haʼetéva.  Che rete ha che ruguýgui hoʼúva niko peteĩnte che ndive, ha che peteĩnte hendive.  Che Ru, che mbou vaekue niko oikovéva, ha haʼe rupi che aikove. Péicha avei, upe che retégui hoʼúva, oikovéta che rupi.  Che añeʼẽ hína peẽme upe mbuja yvágagui iguejy vaekuére. Upéva ndahaʼéi ku manáicha pende ru kuéra ypykue hoʼu vaekue, ha péicha ramo jepe omano. Kóva ko mbuja hoʼúva, oikovéta opa ára guarã.   Jesús omboʼe koʼã mbaʼe Cafarnaúm judío kuéra tupaópe.   Ohendúvo koʼã mbaʼe, heta umi upépe oĩva heʼi: --Koʼã mbaʼe heʼíva niko hasy ñamokõ haguã. Máva piko ojapóta?   Jesús oikuaa haʼe kuéra oñeʼẽ ngururuha koʼã mbaʼére, avave heʼiʼỹre chupe mbaʼeve. Upévare heʼi chupe kuéra: --Kóva piko pene mboguevise?  Mbaʼe piko ndojehúi chéne peẽme péicharõ, che recha ramo chéve, yvypóraicha aju vaekue ko yvy ári, ajupi jey ramo aju haguégui?  Tupã Espíritu niko pe oporomoingovéva, ha yvypóra rete naiporãi mbaʼeverã. Opa umi mbaʼe che haʼéva peẽme niko ogueru peẽme Tupã Espíritu oporomoingovéva.  Oĩ jepe gueteri pende apytépe ogueroviaʼỹva umi mbaʼe che haʼéva. Jesús niko iñepyrũmby guive voi oikuaa mávapa hína umi ndojerovia moʼãiva hese, ha mávapa upe omoñuhãtava chupe.  Upéi heʼi chupe kuéra: --Upévare niko haʼe peẽme: avave ndou moʼã che rendápe, ndohejái ramo chupe che Ru.   Upe guive heta umi hendive oiko vaekue, koʼágã ojeheja chugui ha ndoikovéi hendive.  Jesús oporandu umi 12 hemimboʼe kuérape: --Peẽ piko pehose avei?   Simón Pedro heʼi chupe: --Ore Jára, máva rendápe piko rohóta? Ne ñeʼẽ niko umi oporomoingovéva opa árape guarã.  Ore niko rogueroviáma, ha roikuaa nde haʼeha pe imarangatúva Tupã ombou vaekue.   Jesús heʼi chupe kuéra: --Ndachéi ngaʼu piko, peẽ 12 peimévape poiporavo vaekue? Jepe oĩ pende apytépe peteĩ mbaʼe pochy kuéra ruvicháva.   Kóicha heʼívo, Jesús oñeʼẽ hína Judas, Simón Iscariote raʼyre. Judas hína pe omoñuhãtava Jesús, oĩ ramo jepe haʼe umi 12 Jesús remimboʼe kuéra apytépe. Koʼã mbaʼe ojehu rire, Jesús oho oiko yvy Galiléape. Ndohoséi oiko Judéape, judío myakãhára  kuéra ohekágui chupe ojuka haguã.  Hiʼaguĩma judío kuéra ombyarete  haguã Enramadaguy,   ha upévare Jesús ryvy kuéra heʼi chupe: --Esẽ koʼágui ha tereho Judéape ikatu haguã umi nde rehe ojeroviáva upepegua ohecha avei umi mbaʼe rejapóva.  Rejekuaaukase ramo niko rejapo vaerã opa mbaʼe, opavave ohecha haguãicha. Rejapo niko koʼã mbaʼe, mbaʼére piko péicharõ nderejapói opavave ohecha haguãicha?   Tyvýra kuéra jepe niko ndojeroviái hese.  Jesús heʼi chupe kuéra: --Neʼĩra gueteri oguahẽ pe ára che aha haguã. Peẽme guarã katu oimeraẽ árante iporã.  Yvypóra kuéra niko ndoguerekói mbaʼérepa ndaijaʼéivo pende rehe. Che rehe katu ndaijaʼéi, ahechaukágui chupe kuéra hembiapo vaikue.  Tapehónte peẽ upe aretehápe. Che ndaha moʼãi, noguahẽigui gueteri chéve che ára.   Péicha heʼi chupe kuéra ha opytave Galiléape.   Ityvýra kuéra oho rire, Jesús avei oho upe aretehápe. Kirirĩhamete oho, avave ohechaʼỹ haguãicha chupe.  Umi judío myakãhára kuéra oheka chupe, ha oiko oporandu: --Moõpa oiméne?   Heta oĩ avave ohenduʼỹ haguãicha oñeʼẽva hese. Oĩ heʼíva: “Kuimbaʼe imbaʼe porãva niko upéva”, oĩ katu heʼíva: “Ndaupéichai, opavavépe niko ombotavy.”   Ha ndaipóri oñeʼẽ hatãva hese opavave rovake, okyhyjepágui hikuái judío kuéra myakãhára kuéragui.   Upe arete mbyte rupíma oñeime jave, Jesús oho Tupaópe oporomboʼe haguã.  Umi judío myakãhára kuéra ijurujaipa opytávo, ha heʼi: --Mbaʼéicha rupi piko hetaite mbaʼe oikuaa, ko avave nomboʼéi vaekue chupe?   Jesús heʼi chupe kuéra: --Koʼã mbaʼe amboʼéva, ndahaʼéi che jeheguínte amboʼéva. Che mbouhare omeʼẽ chéve.  Oimeraẽ ojapóva Tupã rembipota ohecha kuaáne umi mbaʼe che amboʼévapa ou Tupãgui, térãpa che jeheguínte osẽ.  Pe ijeheguínte oñeʼẽva, haʼe oñembotuichaséguinte oñeʼẽ. Pe ombotuichaséva imbouharépe katu, añeteguánte heʼi ha ndaipóri mbaʼeve jaʼe vaerã hese.   Añete niko Moisés oheja hague peẽme hembiapoukapy, ajépa. Ha pende apytépe ndaipóri peteĩnte jepe ojapóva pe ipype heʼíva. Mbaʼére piko peẽ che jukase?   Heta oĩ heʼíva chupe: --Mbaʼe pochy ne mbotarova. Máva piko nde jukase?   Jesús heʼi chupe kuéra: --Peteĩ mbaʼénte ajapo pytuʼuha árape, ha pepyta pende jurujaipa.  Moisés niko oheja vaekue peẽme peapiʼouka haguã pende raʼy kuérape,  jepe ndahaʼéi vaekue haʼe pe omoñepyrũ vaekue upéva, pende ru kuéra ypykuénte vaekue.  Upévare, peẽ peapiʼouka pende raʼy kuéra pytuʼuha árape jepe.  Peteĩ mitã peapiʼouka ramo Moisés rembiapoukapy péicha heʼígui, ha upéva pejapo pytuʼuha árape jepe, mbaʼére koʼágã pende pochy che ndive amonguera haguére peteĩ hasývape pytuʼuha árape?   Ani pehecháva rehénte peñeʼẽ, hekópe uvei peñeʼẽ ha ani peẽme hiʼãháichante.   Oĩ Jerusalenguáva upévo heʼíva: --Ndahaʼéi piko kóva pe ojehekáva ojejuka haguã?  Péina ápe oñeʼẽ hína opavave rovake, ha avave ndeʼíri chupe mbaʼeve. Oiménepa ñane myakãhára kuéra oikuaa kóva haʼeha pe Mesías?  Ñande niko jaikuaa porã moõguápa kóva. Jaikuaa avei, pe Mesías ou vove, avave ndoikuaaiha moʼãi moõguipa ou.   Jesús oporomboʼéva hína Tupaópe, ohendúvo koʼã mbaʼe hatã oñeʼẽ ha heʼi: --Añete piko peikuaa mávapa che ha moõguipa aju? Che ndajúi che jeheguínte. Aju, che mboúgui peteĩ ijeroviaháva ha peẽ peikuaaʼỹva.  Ha che aikuaa chupe, chugui ajúgui ha haʼe che mboúgui.   Upévo, oĩ oguerahaséva Jesúspe omoĩ haguã chupe yvyrakuápe. Opáichavo, avave ndopokói hese noguahẽigui gueteri hiʼára.  Heta katu oĩ ojeroviáva hese, ha heʼíva: --Pe Mesías ou vove, ngaʼu piko hetave mbaʼe hechapyrãva ojapóta chugui?   Umi fariséo ohendu upe ojeʼéva Jesús rehe. Upévare oñemoĩ hikuái paʼi ruvicha kuéra ndive, ha omondo ñorãirõhára Tupao pegua omyakãsã haguã Jesúspe.  Jesús heʼi: --Sapyʼamínte aimevéta pene ndive. Upéi aha jeýta upe che mbou vaekue rendápe.  Peẽ che rekáne ha nda che juhu moʼãi, ndaikatu moʼãigui peho pe ahatahápe.   Judío myakãhára kuéra oporandu joa ojupe kóicha: --Moõ mbaʼe piko ohóta kóva, ikatuʼỹ haguã jajuhu chupe? Ohóta mbaʼe piko tetã ambuére, judío kuéra oikoha rupi, ha umi rupi omboʼe umi Tupãre ijaʼeʼỹvape?  Mbaʼéiko heʼise, heʼírõ: “Che rekáne ha nda che juhu moʼãi, ndaikatu moʼãigui peho che ahatahápe?”   Pe arete ára paha, pe ára oñemombaʼevéva hína. Upéva pe árape,  Jesús oñemboʼy ha hatã oñeʼẽ heʼívo: --Oĩ ramo ijyuhéiva, tou che rendápe ha toyʼu.   Ha Ñandejára Ñeʼẽ heʼiháicha “Umi che rehe ojeroviáva pyʼágui osyrýta y oporomoingovéva”.   Kóicha oñeʼẽvo niko Jesús heʼise opa umi hese ojeroviávape oñemeʼẽtaha Espíritu Santo. Upérõ, Espíritu Santo noñemeʼẽi gueteri, Jesús noñemopuʼãi haguére gueteri heko mimbipápe.   Oĩ upépe oĩva, ha ohendúvo umi mbaʼe Jesús heʼíva, heʼi: --Kóva niko hína pe maranduhára.   Oĩ katu heʼíva: --Kóva haʼe pe Mesías. Ha oĩve heʼíva: --Ndahaʼéi. Pe Mesías niko ndaha moʼãi Galileagua.  Ñandejára ñeʼẽ niko heʼi pe Mesías mburuvicha guasu David ñemoñare vaerãha  ha ou vaerã táva Beléngui,  David voi ou oikove ypy haguépe.   Ha péicha oĩ ojoavy ha oñoñeʼẽ apíva Jesús rehe.  Oĩ umi omyakãsãséva chupe, opáichavo avave ndopokói hese.   Umi ñorãirõhára kuéra Tupao pegua oho jey umi fariséo ha paʼi ruvicha kuéra rendápe. Haʼe kuéra oporandu umi ñorãirõhárape: --Mbaʼére piko ndapeguerúi?   Umi ñorãirõhára heʼi: --Ndaipóri niko avave oñeʼẽva ko kuimbaʼe oñeʼẽháicha.   Umi fariséo heʼi chupe kuéra: --Peẽme piko pene mbotavy avei?  Oĩ ngaʼu piko peteĩnte jepe myakãhára kuéra, térã Fariséova ogueroviáva chupe?  Umi tekove tavy, oikuaaʼỹvape Moisés rembiapoukapy, umívape Tupã ohundíta.   Nicodemo, ku peteĩ jey oho vaekue Jesús rendápe,  heʼi hapicha fariséo kuérape:   --Ndaikatúi jaʼe mbaʼeve avavére ñahendu mboyve mbaʼépa oguereko heʼi vaerã ijehe ha jaikuaa porã mboyve pe ojapo vaekue. Ñande léi péicha heʼi.   Heʼi chupe hapicha fariséo: --Nde piko Galileagua mbaʼe avei? Ehecha mbaʼépa heʼi Ñandejára Ñeʼẽ ha rejuhúta mbaʼeveichagua maranduhára nosẽiha Galiléagui.   Upéi, opavave oho hógape kuéra. Ha Jesús oho Yvyty Olivotýpe.   Upe ára ambue koʼẽme Jesús oho jey Tupaópe. Heta oĩ oñembojáva hendápe, upémarõ oguapy ha oñepyrũ omboʼe chupe kuéra.   Upévo, umi Moisés rembiapoukapy mboʼeha, ha fariséo ogueraha chupe peteĩ kuña, ojejuhu vaekue omyakãratĩ jave iménape. Omoĩ pe kuña opavave mbytépe,  ha heʼi hikuái Jesúspe: --Mboʼehára, ko kuña niko ojejuhu omyakãratĩ jave iménape.  Moisés rembiapoukapýpe niko heʼi koʼãichagua kuña oñemboʼíta vaerã omano meve.  Ndépa mbaʼe ere?   Haʼe kuéra ou oporandu chupe péicha omoñuhã, ha upéi, omoĩ vai haguã chupe myakãhára renondépe. Jesús katu ojayvy ha ikuãme oñepyrũ ohai pe yvýre.  Ha oporandu jey-jeýre chupe, oñakã rapuʼã ha heʼi chupe kuéra: --Oime ramo pende apytépe hembiapo vaiʼỹva, upéva raẽ tojapi chupe itápe.   Upépe ojayvy jey ha oñepyrũ jey ohai pe yvýre.  Koʼã mbaʼe ohendúvo, opavave oñepyrũ oho, ha umi itujavéva tenondete. Jesús opyta haʼeño pe kuña ndive upépe,  ha oñakã rapuʼã haʼe ha oporandu pe kuñáme: --Moõ piko ohopa hikuái? Ndaipóri véima piko oipotáva remano?   Pe kuña heʼi chupe: --Nahániri karai. Jesús heʼi chupe upémarõ: --Che avei ndaipotái remano. Tereho, ha anive ne rembiapo vai.   Jesús oñeʼẽ jey opavavépe, ha heʼi chupe kuéra: --Che hína yvypóra resapehára.  Pe che moirũva oguerekóta pe tesape oporomoingovéva, ha ndoiko moʼã véima pytũmbýpe.   Umi fariséo heʼi chupe: --Nde niko nde jeheguínte reñeʼẽ nde rehe, ha upéva naiporãi mbaʼeverã.   Jesús katu heʼi chupe kuéra: --Ndaupéichai. Che jeheguínte añeʼẽ ramo jepe che jehe, añete guánte haʼe. Che niko aikuaa moõguipa aju ha moõpa aha. Peẽ katu ndapeikuaái.  Peẽ niko pemoĩ porã térã pemoĩ vai pende rapichápe opavave ojapoháicha. Che katu avavére péicha ndajapói.  Ha oimérõ jepe ajapo, hekopete ajapo, na che añóigui pe ajapóva. Che Ru, che mbouhare oĩ che ndive.  Pende léipe niko heʼi: “Oĩ ramo mokõi heʼíva ohecha hague peteĩ mbaʼe, añetegua pe heʼíva.”  Upévare, che voi añeʼẽ che jehe, ha upéi che Ru, che mbouhare, avei oñeʼẽ che rehehápe.   Oporandu chupe hikuái: --Moõ piko oime nde ru? Jesús heʼi chupe kuéra: --Peẽ nda che kuaái, ha ndapeikuaái che Rúpe. Chéve che kuaa rire, peikuaa vaerã moʼã avei che Rúpe.   Kóicha oñeʼẽ Jesús oporomboʼe jave Tupaópe, umi karameguã ypýpe oñeñongatuhápe viru Tupaópe oñekuaveʼẽva.   Jesús heʼi jey chupe kuéra: --Che niko aháta. Peẽ katu che rekáta ha opáichavo pemanóta pene rembiapo vaikuépe. Peẽ ndaikatúi peho, che ahatahápe.   Judío kuéra myakãhára kuéra heʼi chupe: --Kóva piko ojejukáta mbaʼe, ajeve heʼi ndaikatu moʼãiha jaha haʼe ohotahápe?   Jesús heʼi chupe kuéra: --Peẽ niko ko yvy pegua, che katu yvága pegua. Peẽ niko ko yvy arigua, che katu ndahaʼéi yvy arigua.  Upévare haʼe kuri peẽme pemanotaha pene rembiapo vaikuépe. Ha pemanóta pene rembiapo vaikuépe, ndaperoviái ramo ‘Cheha pe Haʼéva.’   Upépe oporandu chupe hikuái: --Máva piko nde? Jesús heʼi chupe kuéra: --Iñepyrũmby guive niko haʼéva peẽme,  heta mbaʼe areko ikatúva haʼe pende rehe, ha ahecha pende rehe heta mbaʼe pene moĩ vaíva. Upe che mbou vaekue katu añete guánte heʼi, ha che haʼe opavavépe, umi mbaʼe chugui ahendu vaekue.   Haʼe kuéra katu ndohecha kuaái Jesús oñeʼẽha chupe kuéra Itúvare.  Upévare heʼi chupe kuéra: --Peẽ chéve, yvypóraicha aju vaekue ko yvy ári, che rupiha ára yvate kurusúre, peikuaáta ‘Cheha pe Haʼéva’, ha che ndajapoiha mbaʼeve che jehegui. Che amombeʼu umi mbaʼe che Ru heʼi vaekue che haʼe haguãnte.  Pe che mbou vaekue oĩ hína che ndive. Che Ru nda che rejái cheño, ajapógui umi mbaʼe chupe ombovyʼáva.   Heta umi ohendúva Jesús péicha oñeʼẽ, ojerovia hese.   Ha Jesús heʼi umi hese ojerovia vaekuépe: --Peẽ pejapo ramo upe che haʼéva peẽme, peẽ che remimboʼe añetéta.  Peikuaáta añetehápe Tupãme, ha upéva pende joráta pe mbaʼégui pende rerekóva ipo guýpe.   Haʼe kuéra katu heʼi chupe: --Ore niko Abraham ñemoñare,  ha arakaʼeve ndoroikói vaekue avave po guýpe. Mbaʼe erese oréve, ere ramo rojejorataha?   Jesús heʼi chupe kuéra: --Añetéko haʼe peẽme, opa iñangaipáva niko oiko angaipa po guýpe.  Peteĩ tembiguái niko ndopytái ijára rógape omano meve. Pe óga jára raʼy katu opyta pe ógape omano meve.  Upévare, Tupã Raʼy pende jora ramo pene rembiapo vai po guýgui, añetehápe pene sãsõ.   Che aikuaa peẽ Abraham ñemoñareha. Péicharõ jepe, peẽ che jukase ndaperoviáigui che ñeʼẽ.  Che amombeʼu peẽme umi mbaʼe che Ru ohechauka vaekue chéve. Peẽ katu pejapo pende ru heʼi haguéicha peẽme.   Haʼe kuéra heʼi chupe: --Abraham niko ore ypykue. Jesús katu heʼi chupe kuéra: --Abraham ñemoñare rire añete peẽ, pejapo vaerã moʼã haʼe ojapo haguéicha.  Upéva rangue peẽ che jukase, amombeʼu haguére peẽme ñeʼẽ añetegua Tupã heʼi vaekue chéve. Abraham ndaupéichai vaekue.  Peẽ pejapo pende ru ojapoháicha. Haʼe kuéra heʼi Jesúspe: --Ore ndahaʼéi mitã okarakue. Peteĩnte ore Ru, ha upéva Tupã.   Jesús heʼi chupe kuéra: --Tupã pende ru rire, che rayhu vaerã moʼã peẽ. Tupãgui niko che aju, ha ápe aime. Ndajúi che jehegui reínte, Tupã pe che mboúva.  Mbaʼérepa ndoikéi peẽme pene akãme umi mbaʼe haʼéva peẽme? Napehenduséigui che ñeʼẽ.  Pende ru niko aña. Peẽ imbaʼe ha peime pejapo haguãicha umi mbaʼe haʼe ojaposéva. Iñepyrũmby guive voi niko haʼe oporojukáva. Haʼe ndoikuaái añetegua ha ndeʼíri añeteguáva. Oñeʼẽ ramo ijapu, japúnte oikuaágui, ha japu rapógui voi haʼe.   Che katu haʼe peẽme añetegua, ha peẽ nda che reroviái.  Máva pende apytégui ikatu heʼi che rehe che rembiapo vaiha? Ha añetegua ramo pe haʼéva peẽme, mbaʼére nda che reroviái?  Umi Tupãgui oúva niko ohendu upe Tupã heʼíva. Peẽ katu niko ndahaʼéi Tupã ñemoñare ha upévare napehenduséi.   Upémarõ umi judío kuéra heʼi Jesúspe: --Añete guánte niko roʼe, roʼévo nde rehe nde Samariaguaha ha mbaʼe pochy oĩha nde pype.   Jesús heʼi chupe kuéra: --Ndarekói mbaʼe pochy che pype. Che amombaʼe che Rúpe, peẽ katu na che mombaʼéi ete.  Che ndaipotái avave che mombaʼe. Oime katu upéva oipotáva ha haʼe oñemoĩ che ndive.  Añetéko haʼe peẽme, pe ojapóva che haʼéva nomano moʼãi arakaʼeve.   Umi judío kuéra heʼi chupe: --Koʼágã katu roikuaa porã mbaʼe pochy rerekoha nde pype. Abraham ha opaite maranduhára kuéra niko omanomba vaekue, ha reju ere oréve: “Pe ojapóva che haʼéva nomano moʼãi.”  Nde ngaʼu piko nde tuichave ore ypykue Abrahámgui? Haʼe niko omano vaekue ha umi maranduhára kuéra péichante avei. Máva piko nde?   Jesús heʼi chupe kuéra: --Cheté voi añemombaʼe ramo che jupe, upéva naiporãi mbaʼeverã. Upe che mombaʼéva katu niko che Ru, upe peẽ pejéva haʼeha pene Tupã.  Ha peẽ katu ndapeikuaái chupe. Che katu aikuaa chupe, ha haʼe ramo ndaikuaaiha chupe, peẽicha che japúta. Añetehápe ha peẽme che aikuaaha chupe, ha japo pe haʼe heʼíva.  Pende ypykue Abraham niko ovyʼa vaekue ohecháta haguére che ajuha ára. Ha ohecha vaekue haʼe, ha tuicha ovyʼa.   Umi judío kuéra heʼi Jesúspe: --Neʼĩra gueteri niko remboty 50 áño, ha piko eréta oréve rehecha hague Abrahámpe?   Jesús heʼi chupe kuéra: --Añetehápe haʼe peẽme, che aikove Abraham mboyve guive.   Upépe ipojái hikuái itáre ojapi haguã chupe. Jesús katu kañyháme osẽ chugui kuéra Tupaógui. Jesús oguatávo ohóvo, ohecha peteĩ kuimbaʼépe ohechaʼỹva oikove ypy guive.  Ha hemimboʼe kuéra oporandu chupe: --Mboʼehára, mbaʼérepa ndohechái haʼe oikove ypy guive? Túva kuéra angaipáre, térãpa iñangaipáre voi?   Jesús heʼi chupe kuéra: --Ndahaʼéi haʼe térã túva kuéra iñangaipa haguére. Péicha ojehu chupe, ojehecha haguã mbaʼépa ikatu ojapo hese Tupã pokatu.  Ára hesakã aja, tekotevẽ jajapo pe che mbouhare oipotáva. Cháke oúvo pyhare, avave ndaikatu moʼãi ojapo mbaʼeve.  Ko yvy ári aime aja, che hína pe ohesapéva opavavépe.   Koʼã mbaʼe heʼi rire, Jesús ondyvu yvýpe, ojapo tuju hendýpe ha omona pe ohechaʼỹva resáre. Upéi heʼi chupe: --Tereho ejovahéi Siloé y noʼõme. (Siloé heʼise temimondo).   Pe ohechaʼỹva oho ha ojovahéi, ha ou ojevývo ohecháma.   Umi hóga jere rupi oiko vaekue, ha umi ohechámi vaekue chupe ojerure oikóvo hoʼu vaerã umi okáre ohecha chupe. Ha heʼi ojupe: --Ndahaʼéi piko upéva ku jahechámiva upe rupi oguapy ha ojerure hoʼu vaerã?   Oĩ heʼíva. --Hẽe. Péva haʼe. Oĩ katu heʼíva: --Nahániri, ndahaʼéi. Ijoguahánte upéva. Pe kuimbaʼe, haʼete voi katu heʼi: --Che hína upéva.   Upépe oporandu chupe hikuái: --Ha mbaʼéicha rupi piko koʼágã rehecha?   Ha heʼi chupe kuéra: --Ku kuimbaʼe hérava Jesús ojapo tuju ha omona rire che resáre heʼi chéve: ‘Tereho Siloé y noʼõme ha ejovahéi.’ Aha upépe ha ajovaheipa rire, ahecha.   Oporandu chupe hikuái: --Moõ piko oime pe kuimbaʼe? Haʼe heʼi chupe kuéra: --Ndaikuaái.   Ha ogueraha hikuái pe ohechaʼỹ vaekuépe fariséo rendápe.  Pytuʼuha árape niko Jesús ojapo pe tuju ha upéi omonguera chupe.  Umi fariséo háma oporandu chupe mbaʼéichapa ou ohecha. Ha haʼe heʼi chupe kuéra: --Omona tuju che resáre, upéi ajovahéi ha koʼágã ahecha.   Oĩ fariséo heʼíva: --Péicha ojapóva ndoúi Tupãgui. Nomombaʼéi niko pytuʼuha ára. Oĩ katu heʼíva: --Peteĩ iñangaipáva piko mbaʼéicha ojapóta mbaʼe hechapyrãva koichagua? Ha ojoavypa hikuái oñondive.  Upéi katu oporandu jey pe ohechaʼỹ vaekuépe: --Haʼe niko ne monguera ha rehecha haguã. Ndépa mbaʼe ere hese? Ha haʼe heʼi: --Che haʼe hese, haʼe maranduharaha.    Umi judío myakãhára kuéra katu ndogueroviaséi pe kuimbaʼe ndohechái hague, ha koʼágã ikatuha ohecha. Upévare ohenoika túva kuérape,  ha oporandu chupe kuéra: --Kóva piko pende raʼy, peẽ pejéva ndohechái hague oikove ypy guive? Mbaʼéicha rupi piko koʼágã ohecha?   Túva kuéra heʼi: --Kóva haʼe ore raʼy, ha oikove ypy guive voi ndohecháiva. Upéva roikuaa porã.  Mbaʼéicha haguãpa koʼágã ohecha ha máva chupe omonguera katu ndoroikuaái. Peporandu chupe. Okakuaapáma niko oñeʼẽ haguã ijehe.   Túva kuéra péicha heʼi okyhyjégui judío kuéra myakãhára kuéragui. Haʼe kuéra niko heʼíma omosẽtaha oimeraẽ heʼívape Jesús haʼeha pe Mesías, pe judío kuéra tupaógui.  Upévare niko túva kuéra heʼi chupe kuéra: “Peporandu chupe, okakuaapáma niko.”   Ohenói jey hikuái pe ohechaʼỹ vaekuépe, ha heʼi chupe: --Tupã rérare ere oréve añete guánte eretaha. Ore roikuaa porã upéva pe kuimbaʼe hembiapo vaiha.   Haʼe katu heʼi chupe kuéra: --Che ndaikuaái hembiapo vaípa, térãpa nahániri. Peteĩ mbaʼe katu aikuaa porã: ndahechái vaekue ha koʼágã katu ahecha.   Oporandu jey chupe hikuái: --Mbaʼe ojapo nde rehe, rehecha haguã?   Haʼe heʼi chupe kuéra: --Haʼéma niko peẽme, ha na che renduséi. Maerã piko peporandu chéve amombeʼu jey-jey haguã peẽme? Térã piko peikose peẽ, hemimboʼe ramo avei?   Upépe ipochypa hikuái ha yvýre omano chupe. Heʼi chupe: --Nde mbaʼe ikatu reiko upéva remimboʼe ramo.  Ore katu Moisés remimboʼe hína. Ha ore roikuaa Tupã oñeʼẽ hague Moiséspe, upéva katu, ndoroikuaái moõguipa osẽ.   Pe kuimbaʼe heʼi chupe kuéra: --Eʼa nde! Peẽ ndapeikuaái moõguipa haʼe osẽ, ha chéve che monguera.  Jaikuaa porã niko Tupã nohenduiha iñangaipávape. Haʼe ohendu umi chupe amombaʼe guasúvape ha ojapóva hembipota.   Arakaʼeve noñehendúiva oĩha omongueráva ohechaʼỹvape oikove ypy guive.  Ko kuimbaʼe ndoúi rire Tupãgui, ndaikatúi vaerã moʼã ojapo mbaʼeve.   Upérõ heʼi chupe hikuái: --Nde, ne renyhẽva tembiapo vaígui reikove ypy guive, piko rejúta ore reko mboʼe haguã? Ha upepete omosẽ chupe hikuái pe judío kuéra tupaógui.   Jesús ohendu pe ohechaʼỹ vaekue oñemosẽ hague. Upévare ojuhúvo chupe heʼi: --Ndépa rejerovia Tupã Raʼýre, yvypóraicha ou vaekue ko yvy ári?  Heʼi haʼe: --Ere chéve mávapa, ha ajeroviáta hese.   Jesús heʼi chupe: --Rehecháma niko chupe. Che hína upéva, ko ne ndive oñeʼẽva.   Upépe, pe kuimbaʼe oñesũ Jesús renondépe, ha heʼi chupe: --Ajerovia nde rehe che Jára.   Jesús heʼi upémarõ: --Che aju ko yvy ári ojehecha haguã opavave hembiapo vaiha, umi ohechaʼỹa ohecha haguã, ha umi ohecháva ani haguã ohechave.   Fariséo oĩva upépe Jesús ndive, ohendúvo koʼã mbaʼe heʼi: --Ore ngaʼu piko ndorohechái mbaʼe avei?   Jesús heʼi chupe kuéra: --Ndapehechái rire, ndoʼái vaerã moʼã pende ári pene angaipa. Peje haguére pehechaha katu, hoʼáta pende ári pene angaipa. Che kueráima rekovégui! Ko che pyʼambúpe ajoráta che pyʼa, ha añohẽta tosyry che ñembyasy.   Reimoʼã piko ne ñeʼẽ reípe ore mokirirĩta, ha avave ndaikatu moʼãiha ombohovái ne ñeʼẽ guasu rei?   Ere niko nde reroviávante añeteha, ha nde voi ere nde jehe nde reko potĩha.   Tupã angaʼu raʼe oñeʼẽ ne mbohovái haguã!   Haʼe ne mboʼéne pe arandu oñemivéva, hasýva ojekuaa porã. Péicharõ rehecháne Tupã na ne nupãi hague ne rembiapokue ojerureháicha.   Reimoʼã piko hesakãta ndéve Tupã rehegua oñemíva, ha reguahẽ upe hypyvehápe?   Mbaʼe piko rejapóta, ko yvágagui ijyvatevéva? Mbaʼe piko reikuaáta, ko hypyvéva tugua pypukúgui?   Tuichaiteve ko yvýgui, ha ipeve yguasúgui.   Ou ramo Tupã, oporomyakãsã ha oporombojovake, oiménepa ojokóva chupe?   Haʼe oikuaa mávapa hova mokõi, hembiapo vaíva nokañýi chugui, térã piko nde reimoʼã ndohecha kuaaiha?   Vúrro saitégui oikoha ára mymba, ivýrova iñakã porãne.   Nde katu Job, reiko jey ramo tape porãre ha reñemboʼe Tupãme,   teko kyʼágui rejei ramo, ha nderehejái teko jojaʼỹ oike nde rógape,   upéicharõ neretĩ chéne, ha reikóne pyʼa guapýpe, kyhyjeʼỹre,   nde vyʼaʼỹ reitýne tesaráipe, ha y osyrývaicha nde hegui ohasáne.   Nde rekove omimbivéne asajegua kuarahýgui, ha koʼẽjúicha omimbíne umi nde ára pytũvéva.   Reikóne jeroviapópe ha kyhyjeʼỹre, oñangarekóne nde rehe Tupã ha reke porãne.   Ani chéne oĩ ne mondýiva repytuʼu jave, ha hetáne umi oñemoĩ porãséva ne ndive.   Umi iñañáva katu pytyvõ oheka rei eténe, ha ndojuhúi chéne mamópa okañýta, mano voi mante ipohã. Ché che arandu avei ha naĩri pende guýre. Ava piko ndoikuaái koʼã mbaʼe?   Na che rembiapo vaíri ramo jepe ha che reko potĩ ha ymave Tupã che ñemboʼe, umi che angirũva opuka che rehe.   Oĩ porãva ojahéi oĩ vaívare, ha chupe guarã ndahaʼéi mbaʼeve, omyaña hoʼa potávape.   Umi mbaʼe vai apoha ipyʼa guapy hógape kuéra; umi ojahéiva Tupãre oiko porã, oimoʼã oguereko chupe ipópe.   Tymba kaʼaguy ha guyrápe eporandu, haʼe kuéra ne mboʼéne.   Eporandu avei ko yvýpe ha yguasu pegua pirápe, ikatu rejerure chupe kuéra ne moarandu haguã.   Oime gueteripa oikuaaʼỹva opa mbaʼe Tupã ojapo hague?   Ipópe oĩ opa oikovéva rekove.   Ohendu ñande apysa opaichagua ñeʼẽ ñande juru oñanduháicha héva.   Iñarandu umi itujáva, oikove puku hague omoarandu chupe kuéra.   Tupã katu pe iñarandu ha imbaretéva, haʼe ohai hembiaporã ha ojapopa katuete.   Tupã ombyai vaekue avave nomyatyrõi. Oimérõ Tupã omyakãsãva avave ndaikatúi chéne ojora.   Haʼe ojoko ramo ama, opa mbaʼe ipirupa. Ha ohejárõ oñehẽ yvy tuichakue pe y oñuã.   Haʼe ipuʼaka rupi opa mbaʼe oguereko ipo guýpe. Haʼe oguereko ipópe umi oporombotavýva, ha umi ñembotavýpe hoʼáva.   Iñarandúvagui haʼe ombohypa imbaʼe kuaa, ha umi oporombojovake vaerãvape, ombotarova.   Mburuvichágui oipeʼa ipokatu, ha oheja oho opívo tembiguái ramo.   Paʼi kuéragui oipeʼa hembiaporã ha oity yvýre umi poguasúpe.   Umi ojejeroviaha oñeʼẽ kuaávape, oheja ñeʼẽʼỹre, ha karai iñakã porãvape ombotavyrai.   Karai guasu kuérape toryja ramo omoingo, ha umi mburuvichávape omokangypa.   Ohechauka mbaʼe ñemingue okañy porãvéva, ha omoĩ ára sakãme umi pytũháme oikóva.   Haʼe omopuʼã ha oity tetã nguérape, omosarambi ha ombojoaju.   Umi tetã ruvichágui omokañy arandu rape, ha oheja okañy rei yvy ojeikoʼỹha hapeʼỹvare,   opovyvyhápe pytũguýpe ha okaʼúvaicha ovava. Opaite koʼa mbaʼe che resa rupi ahecha, che apysa rupi ahendu.   Yvotýicha rojera ha upe rire ore piru, rohasa ha ropa rei kuarahyʼãicha.   Ha péicha guáre piko reñemoĩ ha rembojovakese chupe?   Ndaipóri chéne oguenohẽva mbaʼe potĩ mbaʼe kyʼágui.   Nde hína upe eréva arakaʼe pevépa oikovéta yvypóra, ha upégui ndaikatu véima ohasa,   upévare erována nde resa chugui ha eheja pyʼa guapýpe. Eheja toikove torýpe oikoháicha ombaʼapóva.   Ñaikytĩ ramo yvyra ikatu hoky jey ha ipyahu pyahuve opa ára,   itujámarõ jepe ha ituju pe yvýre,   y oñandúvo hoky jeýne, ha yvyra pyahúicha opuʼãne.   Yvypóra katu omano ha opa ha omano rire mamópa oho?   Yguasu otĩmbopáne ha ysyry kuéra hypáne,   ha oĩ aja yvága, yvypóra nopuʼãi chéne yvyguýgui, okehágui ndopáy chéne.   Tamoraʼe che mokañy omanóva apytépe, nde pochy jera peve, ha remoĩmi ára ne manduʼa haguã che rehe.   Oime ramo omanóva, oikove jeýne? Aikove pukukue ahaʼarõne, opi peve che remimbyasy.   Che renóine nde ha che rohendúne, ha revyʼáne che rechávo, nde niko che Apohare.   Tesápe che rereko koʼágã mamo aikoha rupi, ha che renóimarõ katu anichevémane rehecha che rembiapo vaikueta.   Nde resaráine avykuégui ha che rembiapo vaikuégui che mopotĩne.   Umi yvyty jepe hoʼáva, ha ita guasu ova hendágui.   Y omomichĩháicha ita, ha ama ogueraha yvy, péicha nde rejokopáva yvypóra remiraʼarõ.   Reity chupe opa árape guarãma, remosẽ ijyvýgui ha iñepãmba ohóvo.   Taʼýra kuéra oñembojerovia ramo haʼe ndoikuaái; hoʼa vai ramo chupe kuéra haʼe ndohecha kuaái,   hete rasyha mante oñandu, vyʼaʼỹme mante oiko. noñeʼẽi iñeʼẽngatúgui ha oñeʼẽségui reínte   Nde katu, Job, ne remombaʼe guasúi Tupãme, ha nereñemboʼéi chupe.   Nde pyʼarógui reñeʼẽ péicha, ha reiporu tova mokõi.   Natekotevẽi roikuaauka, nde juru voi ne mombeʼu.   Reimoʼã piko nde mboyve ndaipóri hague avave, umi yvyty jepe ndaipóri hague?   Reimoʼã ngaʼu piko reikuaaha Tupã ojapo vaerã, ndenteha pe iñarandúva?   Mbaʼe piko nde reikuaa ore roikuaaʼỹva? Mbaʼe piko oime reikuaavéva ore hegui?   Ore niko ore tujáma, hetave mbaʼéma rohasa nde rúgui jepe.   Ndéve guarãpa naiporãima Tupã nde poriahurereko, ha roñeʼẽ ne ndive ñeʼẽ vevýi porãme?   Mbaʼérepa rejeity temiandu iñarõvape, Ha nde reságui reity tata piriri?   Mbaʼérepa nde pochy Tupãre ha reropopo ne remimbyasy?   Yvypóra heko potĩ ha hembiapo vaiʼỹva ndaipóri.   Hembiguái kuérare jepe Tupã ndojeroviapái, Chupe guarã niko yvága jepeve naipotĩmbái,   Ha jahechase yvypóra, ijaheipy ha ikyʼáva, mbaʼe vai ojapóva, hoyʼu mbaʼénterõ guáicha.   Che rendu, haʼéta ndéve ko ahasa vaekuégui aikuaáva,   umi iñarandúva ñane mboʼéva, haʼe kuéra oikuaa vaekue itúva kuéra ypykuégui,   umi oñemeʼẽ hague ko yvy ha oĩʼỹ hague ojeheʼáva hetãguaʼỹre.   Heko ñarõ ha iñañáva ndoikove pukúi, ha henyhẽ jeiko asýgui.   Ohendu ipyʼapýpe ñeʼẽ chupe omondýiva, ha oimoʼãrõ oĩ porãha, oike chupe mondaha.   Pytũ chupe ojahoʼívagui, nohaʼarõ véima osẽtaha, kyse hãimbéva katu oime ohaʼarõ ojuka haguã chupe.   Heʼõngue rehe okarúne yryvu kuéra. Haʼe oikuaa oñehunditaha katuete.   Pytũ omyenyhẽne kyhyjégui chupe, ha opóne hese angata ha poʼaʼỹ, mburuvicha guasu oike ramo guáicha ñorãirõháme.   Péicha ojehu umi omopuʼãvape ipo Tupãre,   Táva oikoha itaperéne óga kuéra opytapa reíne ha oñehundipáne.   Are peve heta mbaʼe ndoguerekói chéne, ha ndojepysói chéne imbaʼéva yvy apére.   Ndaikatúi chéne osẽ pytũhágui Ku yvyra rokýichane, tatápe ikusuguepáva, ha yvytu ipoty omosarambíva.   Ani ojeroviaitei pe japu heʼívare, hese jey hoʼáne ijapu.   Hiʼaraʼỹme hakã ipirúne ha ndahokyvéi chéne.   Hiʼajuʼỹva parrálchane, taruma ipotykuipávaicha.   Umi mbaʼe vai apoha naiñemoñaréi chéne ha hóga kuéra mondakuégui henyhẽva, okaipáne.   Ipuruʼa ñañágui ha imemby tembiapo vai, henyhẽte japúgui. Umi ñeʼẽ rei piko ndopa moʼãi voínte? Mbaʼére piko pe che mbohovái?   Peime rire peẽ che rendaguépe, peẽicha avei añeʼẽ vaerã moʼã; ambovava che akã ñembohorýpe ha ajykýi ñeʼẽ ijukýva.   Ameʼẽ vaerã moʼã peẽme kyreʼỹ ha pyʼa guasu.   Añeʼẽ ramo jepe che ñembyasy ndopái, ha kirirĩ na che mombytuʼúi.   Tupã che mokangypa, che rayhúvagui che peʼa,   ha yvyra kuápe che moĩ. Omopuʼã che rehe japu ha oiʼỹvare che mboja.   Tupã oiko che rapykuéri ha che rete ojokapa, tymba ñarõicha che mondýi, che rehe oikutu hesa, hayhuʼỹháva ramo guáicha che.   Heta opuʼãva che rehe oñemohembe jeguaru chéve ha che rova pete, añemomirĩ haguã.   Tupã che moĩ ivaíva ha heko añáva pópe.   Pyʼa guapýpe aikohágui ha che jopy che ajúragui, che pete yvýre, che peheʼã ha che raʼã.   Opa guio rei che api huʼýpe, nda che poriahurerekói. Oikutu che rete, ha iñasãi che ryekue yvýre.   Che kutúrõ che kutuve, ñorãirõháraicha ojeity che ári.   Che renyhẽ ñembyasýgui, amonde ao havaráva, ha ambyapasuru che akã yvykuʼípe.   Che rasẽ hague irurupa che rova, ndahechavéi,   arakaʼeve ndajapóirõ jepe avavére ivaíva, ha ipotĩ che ñemboʼe.   Mbaʼe vai che rehe oikóva, ojerure teko joja. Ha yvy! Aníke reñotỹ ko che pyahẽ!   Yvágape oime che rehe oñeʼẽva,   oikuaaukáva Tupã rovái, che remiandu. Haʼe tohecha che resay,   toñeʼẽ Tupãme che rehe oñeʼẽháicha yvypóra hapicha rehehápe.   Ára mbovymi hembýva chéve, ohasa ohóvo, ha vokóintema aháne ndajuvéi. Nda che pytuvéi hína apytávo, che rekove oguahẽ huʼãme che raʼarõma yvykua.   Mbaʼére piko ore apo tymbárõ, ha ere ore rovatavyha?   Nde piko reimoʼã reñehunga haguére pochy vaípe, inanditaha ko yvy, térã umi ita ovataha hendágui?   Iñañáva rekove oguéne tata rendy ogueháicha.   Ojehesapeha katu oguéne, hóga iñipytũmbáne.   Oguata mbaretehágui ipy tyryrýne, ha iñeʼẽngue hese ojeréne.   Ñuhã oñemoĩne hapépe ha upépe hoʼa ha opaʼãne.   Tukumbo ojepysóne henondépe, ha ojetuʼúne ikupýre.   Ñuhã oñemíne hapépe ohasávo hoʼa haguã pype.   Opa rupi ojuhúne chupe omondýiva, mamo ohohápe oñemuñáne.   Imbarete opa iñembyahýigui, ñembyasy katu, manté hoʼa hiʼári.   Mbaʼasy okaru hetére, ha ombotuju chupe ohóvo.   Oñerenohẽ hógagui, ipyʼa guapyhágui ha ojereraha tyryryhápe omanóva jára rendápe.   Hógare oñemboja tata, asúfrepe ojehypýi opa imbaʼéva.   Haʼete ku yvyra hapo pirúva ha hakã manóva.   Hesegua manduʼa oguepa ko yvy tuichakue, ha héragui tesarái oiko.   Oñemombo vaerã hesakãhágui umi pytũveháme, oñemosẽne ko yvy árigui.   Naiñemoñaréi chéne, ndoikovéi chéne hógape avave.   Ojekuaávo hekovekue, kuarahy osẽ ha oikeha gotyo, oñeñemondyipáne.   Péicha opa heko vaíva rekove, umi Tupã rehe opuʼãva. Manterei pe che jaʼo. Napetĩri piko pe che rereko rehe péicha?   Che reko kyʼa ramo jepe, chévente che mbyai upéva.   Peimoʼã pene potĩveha che hegui, ha pejapi che rováre che rembiapo vaikue.   Peikuaa porã mandi aipórõ Tupã che reity hague ñuhãme.   Che asapukái ramo: “Ajejukáko”, avave noñeʼẽi. Ajerurérõ pytyvõ avave na che rendúi.   Tupã omboty che hegui tape ahasaʼỹ haguã, pytũme ojahoʼi che rape kuéra.   Oipeʼapa che hegui arekóva, che moherakuã vaipa.   Che reja yvyetére, yvyráicha ohapoʼo umi che ahaʼarõva.   Ojahéi che rehe, che rereko ijaʼeʼỹhárõ.   Che rehe ijaty hembiguái kuéra, ombojere che róga ha oñembosakoʼi ojeitývo che rehe.   Tupã oheja ojei che hegui che pehẽngue kuéra, che rogagua katu che rereko haʼe kueraʼỹva ramo.   Ahenóirõ peteĩme, ajerure asy ramo jepe chupe, na che rendúi.   Che rembirekore ojere che hegui, che raʼy kuérape ambojeguaru.   Umi mitã mimi ave ojahéi che rehe, ha che rechávo oñeʼẽ vaíma che rehe.   Umi che rayhuve vaekue che rehe ndaijaʼevéi, umi che ahayhuvéva koʼágã opuʼã che rehe.   Che pire ha che kãngue, hasy chéve aikoveve haguã ahávo.   Pe che poriahurerekóna, peẽ che rayhúva, Ñandejára niko oity che ári ipo.   Mbaʼérepa peẽ Tupãicha peiko che rapykuéri? Nda che suʼu hetáima piko?   Oime tamoraʼe ohaíva che ñeʼẽ, ha oheja fiérrore!   Oime tamoraʼe kysépe ojoʼóva ha ita rehe oheja che ñeʼẽ, opa ára guarãma!   Che aikuaa, oimeha oikove pe che rehe oñeʼẽtavaha, ha haʼe che pytyvõtaha ko yvy ári.   Ha okukuipa ramo jepe che pire, Cheté Tupãme ahecháne.   Che resaite rupi ahecháne Cheté na ambuéi chéne.   Añandu che kangyha, ahendúvo pejeha peẽ: “Mbaʼéicha piko ñande ikatúta jaiko hapykuéri, jakaguai hese? Ipypete niko oĩ pe mbaʼe vai rapo.”   Pekyhyjénteke kyse pukúgui, Pe kyse Tupã oikytĩha ivaíva. Peikuaáke oimeha ku oporombojovakéva. Peteĩ tetã Us héravape, oiko vaekue peteĩ karai hérava Job,  imarangatu ha ijohéi pyréva, ojapóva opa ára Tupã rembipota ha oñehaʼãva ani haguã ojapótei mbaʼeve ivaíva.  Job itaʼýra 7 ha mbohapy itajýra  ha oguereko 7.000 ovecha, 3.000 kaméllo, 1.000 guéi ha 500 vúrro kuña. Ha hembiguái heta vaekue avei. Haʼe upe imbaʼe retave vaekue yvy kuarahy resẽ gotyo guápe.  Job raʼy kuéra ojepokuaámi ojapo karu guasu peteĩ-teĩva rógape ija vove, ha ojeruréva katuete heindy kuéra mbohapýpe ou haguã.  Karu guasu opávo, Job ohenóimi taʼýra kuérape, ha koʼẽ mboyve oikuaveʼẽ mymbahapy  peteĩ-teĩvare omopotĩ  haguã chupe kuéra hembiapo vaikuégui. Ha upéicha haʼe ojapómi sapyʼa rei oimérõ guarã umi taʼýra iñangaipa raʼe térã ojahéi Tupãre ipyʼapýpe.  Peteĩ oguahẽha árape hína Ñandejára renondépe hembiguái kuéra, oguahẽ avei ijapytépe kuéra Tupã rembiguái oporomombeʼúva.   Ñandejára oporandu chupe: —Mamóguipa reju. Ha upe Tupã rembiguái oporomombeʼúva heʼi: —Aiko kuri ápe ha pépe yvy tuichakue.  Aipórõ heʼi chupe Ñandejára: —Rehechápa che rembiguái Jóbpe? Yvy tuichakue ndaipóri haʼeichagua imarangatu ha ijohéi pyréva, ha oñehaʼãva ani haguã ojapo ivaíva.   Ha Tupã rembiguái oporomombeʼúva ombohovái chupe:   —Ndareíri niko ndéve iñeʼẽ rendu opa ára. Nderehejái avavépe opoko hese, hogaguáre ha umi mbaʼe reta oguerekóvare. Nde rehovasa opa mbaʼe ojapóva, ha haʼe niko hína pe hymba hetavéva tetã tuichakue.   Eipeʼamíntena chugui opaite mbaʼe oguerekóva ha rehecháta mbaʼéichapa ojahéi nde rehe.   Ñandejára heʼi Tupã rembiguái oporomombeʼúvape: —Ha iporã. Ejapo ejaposéva umi mbaʼe Job oguerekóvagui, hesénte ani repoko. Upépe Tupã rembiguái oporomombeʼúva osẽ oho.   Peteĩ árape, taʼýra ha tajýra kuéra ojapo jave peteĩ karu guasu, tykeʼýra rógape,  peteĩ kariaʼy oguahẽ Job rógape ha heʼi chupe: —Rojoka hína yvy umi guéi reheve, umi vúrro okaru aja pe aguĩha rupi,  peichahágui oguahẽ umi sabéo, omondapa tymba kuéra ha ojuka kysépe opavavépe. Che añoite apyta aju haguã romomarandu.   Oñeʼẽmbamívo upe kariaʼy, oguahẽ ambue heʼíva: —Aratiri hoʼa ha ojukapaite ovecha ha iñangarekoha kuérape. Che añoite apyta ha aju romomarandúvo.   Oñeʼẽmba upe kariaʼy ha oguahẽ ambue heʼíva: —Mbohapy atýra caldéo osẽ oréve, omondapa ore hegui kaméllo kuéra ha ojuka opavavépe. Che añoite akañy ha aju romomarandu.   Oñeʼẽmbamívo ko kariaʼy oguahẽ ambue heʼíva: Nde raʼy ha nde rajy kuéra ojapo jave peteĩ karu guasu pe nde raʼy ypykue rógape,  ou sapyʼa yvytu ratã yvy ojeikoʼỹha guio ha oity hiʼári kuéra pe óga. Omanombaite hikuái. Che añoite apyta aju haguã romomarandu.  Upépe Job opuʼã oñembyasy tuichaite, omondoro ijao, oñemyakã perõ, ojeity yvýre,  ha heʼi: —Opívo aju vaekue ko yvy ári ha opívo asẽ jeýne chugui.  Ñandejára omeʼẽmba chéve, ha Ñandejára oipeʼapa jey che hegui. Toñemombaʼe guasu Ñandejára réra!  Ha upéicha, Job ndojapói ivaíva ha noñeʼẽ vaíri Tupã rehe. Rekorói ha che jaʼo, ha che aikuaa mbaʼéichapa ambohováita ndéve.   Nde reikuaa voi peichanteha ojeiko ypy guive ko yvy ape ári.   Heko vaíva vyʼa ndahiʼaréiva, haʼe sapyʼamínte hory.   Ijyvate ramo jepe yvágaicha imbaʼe pota ha arai peve oguahẽ iñakã,   vaka repotícha opáne ha umi chupe ohayhúva ndoikuaái chéne hapykuere.   Képe guaréicha opa reíne, ojehecha guaʼu vaicha pyharekue ha avave ndaikatúi chéne ojuhu.   Umi oiko vaekue hendive ha ohechámiva, ndohechavéi vaerã.   Taʼýra kuéra omeʼẽ jey mante vaerã mboriahúpe, umi haʼe omonda vaekue.   Imitã rusu ha imbareteve jave hoʼáne yvy kuápe.   Heʼẽne vaicha chupe mbaʼe vai ha oñekumberéine hese,   hekue ojokóne ijurúpe ha oikũmbýne mbegue katu.   Upe rirénte hyépe oikóne chugui mbói rendy.   Ipyʼa jere ha oitýne mbaʼeta omokõ vaekue, Tupã oguenohẽ ipyʼágui.   Omokõ raʼe mbói rendy, ha upéva chupe ojukáne.   Ndoikove moʼã véima ohecha haguã kamby ha eíra, ýicha osyrýva.   Opa ombyaty vaekue omeʼẽmba jeýne, ndovyʼái ha nahyguãtãi chéne oguerekóvare.   Ohuguyʼógui ha oheja reígui mboriahu, oñembojára óga ojapoʼỹ vaekuére.   Arakaʼeve nahyguãtãi ha imbaʼe pota tuichaichave,   taryrýigui mbaʼeve ndohejái. Upévare ndahiʼaréi chéne ivyʼa.   Oguereko heta hetave ramo jepe, ndovyʼavéi chéne; ha umi heko vaíva omoĩne hiʼári ipo.   Ohaʼãvo omyenyhẽ hye, Tupã oitýne hese Tupã ojahéine hese ha ombohayvíne hese ipochykue.   Ojei ramo kységui, ohupytýne chupe huʼy,   oikutu ha ohasapa hete ha osẽ ipyʼa rupi. Ñemondýi vai ojapyhýne,   ha pytũ guasu oñuãne. Tata ijehegui voi ojepotáva ombokusuguéne hóga ha chupe.   Yvága omoĩne heko vaikue ára sakãme, ha opuʼãne yvy omombeʼúvo heko kyʼa.   Tupã jahéi hoʼáma ramo hiʼári, ikangypáne ha opáne chugui opa oguerekóva.   Upéva haʼe pe Tupã oguerekóva iñañáva peguarã, upéva haʼe poʼaʼỹ Tupã ombosakoʼíva chupe. Ani pene kaneʼõ che rendu haguã ha upéi ta pepuka jepe raʼe.   Nda yvypórai ndive añorãirõ, upévare che pyʼa tarova.   Pejapysaka ramo che rehe pene ñeʼẽngúne kyhyjégui.   Che jepe, ajepyʼa mongeta ramo, añemondýi vai, che rete osysyipa.   Mbaʼérepa oikoveve umi iñañáva, oguahẽ tujápe ha oĩ porã.   Ohecha okakuaa taʼýra ha hemineno kuéra, oiko joáva ijykére, oikoteveʼỹre mbaʼeve.   Pyʼa guapy ombovyʼa hóga ha chupe kuéra noinupãi Tupã.   Hymba kuéra oñemuña porã, arakaʼeve naimembykuái.   Taʼýra kuéra isaraki ha oñemboharái ovecha raʼýicha,   vyʼápe opopo ha ojeroky mbaraka, árpa ha mimby púpe.   Ohasa hekove kuéra mbaʼeta apytépe, ha yvy guýpe oguejy pyʼa guapýpe.   Tupãme heʼi hikuái: “Ore rejána, ndoroikuaaséi ne rembiapoukapýgui.   Máva piko pe ipuʼakapáva, romombaʼe guasu haguã chupe? Mbaʼe piko roguenohẽ roñemboʼe haguégui chupe”?   (Umi iñañáva ndahaʼéi heko porã jára. Che ndahaʼéi haʼe kuéraicha.)   Arakaʼe piko umi heko kyʼáva omano voíva? Arakaʼe piko hoʼáva mbaʼe vai guasúpe? Arakaʼe piko Tupã ipochy hendive kuéra ha ombohasa asy?   Arakaʼe piko oñemosarambíva kapiʼi oguerovevéva yvytu ratãicha.   Ojeʼe niko, Tupã oinupãha taʼýra kuérape túva kuéra reko kyʼakuére. Hembiapo vaíva uvei niko oñenupã vaerã oñemyatyrõ haguã.   Haʼe oñenupã vaerã pe ipuʼakapáva pochykuépe.   Mbaʼe piko chupe umi hogagua haʼe omano rire?   Ava ngaʼu piko omboʼe kuaa Tupãme, yvagagua jepe haʼe ombojovakéva?   Oime omanóva hasyʼỹre, vyʼa ha pyʼa guapýpe,   hesãi ha ikyra.   Ha oime hekove ohasáva jepyʼapýpe, ha omano okaru porãʼỹre arakaʼeve.   Upéicharõ jepe, yvykuápe mokõive ojoja, mokõivépe hoʼu yso.   Che aikuaa mbaʼépa che rehe peje, ha umi temiandu vai pene akãme oĩva.   Peñeporandu: “Mamóiko oime opyta raʼe ku porojopyha añaite róga?”   Napeñeʼẽi piko peẽ raʼe umi oguata pukúvandi? Napehendúi piko umi mbaʼe haʼe kuéra omombeʼúva:   Tupã ipochy javérõ ombouha ivaíva ha heko kyʼávape ndojehúi mbaʼeve?   Avave chupe hovápe heko vaiha ndeʼíri, ha nomeʼẽi chupe hembiapo vaikue ojeruréva.   Reiete peikóva che peʼase jepyʼapýgui. Japu meméko opa pejéva. Mbaʼépepa ou porã Tupãme, nde rekove ipotĩ ha imarangatu haguére?   Ne marangatúguipa nde jaʼo ha ne renói mbojovakehápe?   Ndahaʼéipa hína ne rembiapo vaígui, ha nde reko kyʼa ndaijapýraigui?   Nde, mbaʼe porukuére reipeʼámi heta mbaʼe nde rapichágui, reipeʼámi ijao ha reheja opívo.   Ijyuhéivape neremeʼẽimi y; iñembyahýivape neremongarúimi.   Ne mbaretégui ha ojekyhyjégui nde hegui, reimoʼã ne mbaʼeha ko yvy!   Rehejámi oho po nandi imenaʼỹvape, ha rereko vaími ityreʼỹvape.   Upévare koʼágã kyhyje ne mbojere ha reñeñandu Sapyʼánte ñemondýi vaípe.   Ndéve pytũmbaite, ha nderehechái mbaʼeve; y chororo guasu nde ahoʼi.   Tupã oĩ yvága yvatevehápe, mbyja ijyvatevéva oĩ iguýpe.   Rehótante piko reikóvo tape ypytũre, umi heko kyʼáva rapykuéri?   Voi omano umíva oguerahárõ guáicha chupe kuéra ysẽmba guasu.   Heʼími hikuái Tupãme: “Ore rejána! Mbaʼe piko ikatu ojapo ore rehe, pe ipuʼakapáva?”   (Ha jaikuaa niko, hóga kuéra haʼe omyenyhẽ hague mbaʼe retágui. Che mombyry aime umi iñañávagui.)   Umi heko jojáva ovyʼa; Heko potĩva katu opuka,   ohechávo ikusuguepa umi hembiapo vaíva mbaʼe retakue.   Eiko porã jey Tupã ndive ha ne mbaʼe reta jeýne.   Eheja haʼe ta ne mboʼe, emoinge ne akãme iñeʼẽngue.   Reñemomirĩ ramo ha rejevy Ipuʼakapáva gotyo, ha reipeʼa mbaʼe vai nde rógagui,   remaʼẽrõ ku óro iporãvévare yvytĩmbóva ramo guáicha, ita ysyrýpe guáicha,   pe ipuʼakapáva haʼéne nde óro ha nde pláta hetavéva.   Haʼéne nde vyʼa ha ikatúne remaʼẽ hese jeroviápe.   Oimérõ rejeruréva chupe, ne rendúne, ha opa chupe eréva rejapóne.   Opa rejapóvape resẽ porãne, hesakã mimbíne nde rape.   Tupã omomirĩ ojejapóvape ha ohupi oñemomirĩvape.   Ne sãgui nde joráne ne marangatu ramo, teko kyʼágui ne potĩ ramo. Aikuaa ngaʼu raʼe mamópa ikatu chupe ajuhu, ha mbaʼeichamípa aguahẽ oikohápe.   Amombeʼúne chupe umi mbaʼe oñemboja reíva che rehe, hembypa chéve añeʼẽ haguã che jehe.   Aikuaáne katuete upe heʼíva chéve ha hesakã porãne chéve hemiandu.   Ani chéne haʼe oñemombarete. Oñeʼẽ rangue chéve, che rendúne katu.   Ha heʼíne umi haʼéva añeteha, che peʼáne jejopýgui opa ára guarãma!   Aheka chupe kuarahy resẽvo, ha ndaipóri upépe; aheka avei kuarahy reiképe ha ndajuhúi;   yvatévo aha, ha ndahechái, ajere yvy gotyo ha ndahechái.   Haʼe oikuaa porã che rekove, che pyʼa raʼã ramo asẽne óroicha che potĩ vera.   Opa ára che aguatáva, hapégui apiaʼỹre.   Tembiapoukapy haʼe omoĩva opa ára ajapóva katuete, che pyʼapýpe iñeʼẽ añongatu.   Haʼe heʼi ramo ojapotaha, ojapo katuete; mbaʼeve nomboguevíri chupe.   Upe che ndive ojaposéva, ojapóne katuete, ha hetave mbaʼe haʼe oikuaáva.   Upévare akyhyje chugui; che manduʼávo hesénte che pirĩmba,   Tupã, ipuʼakapáva, che mbopyʼa mirĩ ha ndaikuaái mbaʼépa ajapóta   Che mokõ ngaʼu raʼe pyhare ha che ahoʼi pytũ! Mbaʼeha piko, pe ipuʼakapáva, ndeʼíri arakaʼépa oporombojovakéta, ikatu haguã ohecha umi chupe ohayhúva?   Hembiguái kuéra ndaipapahái, heko jajái ohesape opa rupi.   Ikatu piko aipórõ yvypóra heko potĩ ha imarangatu Tupã rovái?   Jasy jepe ndojajáiri henondépe, ha naipotĩri umi mbyja,   yvypóra katu piko mbaʼéta, ko yso reínteva haʼe ha tapicha yvy arigua, ko sevoʼi reínteva avei? Reñeʼẽ kuaaite piko remoarandu haguã itavývape!   Máva piko reimoʼã ohendutaha umi eréva? Máva piko oñatõi nde pyʼa, péicha reñeʼẽ haguã?   Umi omano vaekue, oikóva yguasu ruguápe, oryrýi osusũ kyhyjégui.   Pe yvyguy, omanóva retã, noñomíri mbaʼeve Tupãgui.   Tupã ombojepyso yvága yvatévo, ha omosãingo ko yvy mbaʼeve ári.   Y ojoko haʼe umi araípe, ha arai ndosorói ipohyikuégui,   omoypytũ jasy rova, ojahoʼi araípe,   Oipysóvo arapy yguasu ári, omoambue iñypytũva hesakãvagui.   Ipochy jave Tupã, oryryipa kyhyjégui umi pyenda ojekoha yvága.   Haʼe ipuʼaka yguasúre, haʼevégui oinupã Rahab,  yguasu pegua tymba ñarõ.   Oipeju ha ára ipotĩ, ipo rupi ete ojuka pe mbói irari etéva.   Ha ãva, saʼi gueteri hína ñamaʼẽrõ opa ojapo vaekuére, opa ñahendu vaekue, ñeʼẽ guyguy reínte. Avápa oikuaapáne iñeʼẽ ryapu guasu? che mopytuhẽ aja pukukue   ndaʼéi vaerãha japu, na ñeʼẽ reíri vaerãha!   Aikove aja pukukue, jey-jey haʼéne che reko potĩha, ndahejái chéne peje che rehe mbaʼeve!   Haʼe ha haʼe jeýne che reko potĩha, ndaipóri mbaʼérepa atĩ haguã.   Opa che rayhuʼỹva, umi iñaña ha heko jojaʼỹvaicha, toñenupã!   Mbaʼérepa ojeroviavéne umi ipyʼa hatãva, Tupã hekove oipeʼávo?   Ku ojehecha vai vove, Tupã nohendúi chéne ijerure asy.   Haʼe ndojuhúi vyʼa Tupã ipuʼakapávape ha nohenóiri chupe arakaʼeve.   Ahechaukáta peẽme Tupã pokatu, pe ipuʼakapáva ojapótava hína.   Ha oimérõ peikuaáma, Maerãpa peiko peje výro rei?   Kóva haʼe ñenupã omeʼẽtava, Tupã ipuʼakapáva, heko añáva ha hembiapo vaívape:   Heta itaʼýrarõ jepe omanombáne ñorãirõháme térã ndoguerekóigui hoʼu vaerã.   Opytáva katu omanombáne mbaʼasy asãigui, ha hembirekore nahasẽi chéne hese kuéra.   Umi iñañáva ombyaty ramo jepe viru heta etereígui ikatuʼỹva ojepapa, ha ao hetave oikotevẽvagui,   Heko potĩva jeýnte omondéne umi ao ha heko potĩva mante oiporúne umi virueta.   Umi iñañáva róga ikangy guyra rupáicha, ha ogaguy rei kokuerépe guáicha.   Imbaʼe retáne gueteri oñenóvo, ha mbaʼeveʼỹrevema opáyne.   Kyhyje guasu arakue oñandúne ha yvytu ratã katu chupe ogueraháne pyhare oguahẽvo.   Yvytu ratã kuarahy resẽ guio oúva omopuʼã ha ogueraháne ha upe oikohágui oguerovevéne,   oipejúne hese oiporiahurerekoʼỹre, okañyse ramo jepe.   Omuñáne chupe yvytu tyapu guasu ha turuñeʼẽ reve. Oime moõguipa oñeguenohẽha pláta, ha moõpa oñemopotĩha óro.   Oĩrõ guare che ndive ha che resape pe pytũháre aikóvo,   aiko porãitérõ guare ha Tupã oñangareko che rógare.   Ipuʼakapáva oikórõ guare che ykére ha oiko joa che ndive che raʼy kuéra.   Ýicha umi mymbágui osyry kamby ha olivotýgui ñandyry,   aguapýrõ guare atyhápe táva guasu rokẽme,   mitã rusu kuéra che rechávo oñemboyke joa, ha umi karai oñemboʼy.   Umi myakãhára  jepe okirirĩ ha oporomokirirĩ.   Karai guasu kuéra oñeʼẽ mbegueve oja ramo guáicha ikũ iñapekũre.   Mamo ajehecha ha añehenduhápe ajererohory ha oñeñeʼẽ porã che rehe,   aipytyvõgui tyreʼỹ ha mboriahúpe, avave oipytyvõʼỹva.   Umi oĩ vai etéva che rerohory, che pytyvõ ombovyʼa imenaveʼỹvape.   Teko joja ha teko potĩ che reheguaite ku che aóicha amondéva opa ára.   Che haʼe tesa ohechaʼỹvape, ha tetyma iñepãvape,   oikotevẽvape, itúvaicha, ha mombyry guápe ijekoha!   Che ajokámi hañykã umi iñañávape ha aipeʼa hãinguágui hapicha mboriahúpe.   Che haʼéva: “Ára ahasáva yvy ári hetáne yvykuʼi raʼỹicha, che tujávo che rógape amanóne.   Che ajogua yvyra oñeñotỹva y rembeʼýpe, ha ysapy koʼẽ ombojahúva.   Che rerakuã ndopái chéne ha che mbarete ipyahu manténe”.   Maymáva che rendúmi ha ohaʼarõ che ñeʼẽ kirirĩháme.   Mavave na che mbohováiriva, ku che añeʼẽ rire. Otyky tykými che ñeʼẽ, hiʼári kuéra,   ha ohaʼarõ asými haʼe kuéra, ohaʼarõháicha ama ñemitỹhára.   Apukavýrõ chupe kuéra haimete ndogueroviáimi, ha omañámi che rova rory asýre.   Tape che ahaháre, ohómi che rapykuéri, ha che haʼémiva ojejapo vaerã, ku che, mburuvichárõ guáicha. Ojepyʼapy jave hikuái ambopyʼa guapýva chupe kuéra. Oguahẽ jey ára oñembojaha Ñandejára renondépe umi Tupã rembiguái ha ijapytépe kuéra ou upe oporomombeʼúva.  Ñandejára oporandu chupe: —Mamóguipa reju? Ha Tupã rembiguái oporomombeʼúva heʼi chupe: —Aiko kuri ápe ha pépe yvy tuichakue.   Upépe Ñandejára oporandu chupe: —Rehecha piko che rembiguái Jóbpe? Yvy tuichakue ndaipóri haʼeichagua, imarangatu ha ijohéi pyréva ha oñehaʼãva ani haguã ojapo ivaíva. Ha, nde rupi, aitýrõ jepe hese teko asy, haʼe ndojeíri heko potĩgui.   Ha Tupã rembiguái oporomombeʼúva ombohovái Tupãme: —Nderepokói aja hese, opa mbaʼe oĩ porã. Yvypóra oĩ omeʼẽ haguãicha oimeraẽ mbaʼe oikove haguã rehehápe.  Repoko ramo hese katu ha rehecháne mbaʼéichapa ojahéi nde rehe.  Tupã heʼi aipórõ upe tembiguáipe: Néi, ejapo hese rejaposéva, nderepokói guive hekovére.   Ha Tupã rembiguái oporomombeʼúva osẽ Ñandejára renondégui ha omyenyhẽ Jóbpe kuru vaígui ipy guive iñakã meve.  Aipórõ Job oho oguapy peteĩ yty atýpe ha oñeheʼỹi peteĩ kambuchi jekakuépe.  Hembireko katu heʼi chupe: —Ne marangatútantepa reikóvo. Ejahéi Tupã rehe ha emano!   Job ombohovái chupe: —Nde kuña, ani ere výro rei! Javyʼárõ Ñandejára omeʼẽ jave ñandéve iporãva, mbaʼégui ndajavyʼa moʼãi omeʼẽrõ ivaíva? Ha upéicha Job, iñeʼẽmente jepe, ndojapói ivaíva.   Job oguereko mbohapy Iñirũ ohayhúva chupe: Elifaz, Temán pegua, Bildad Súah pegua, ha Sofar Naamat pegua. Oikuaávo hikuái mbaʼe vaieta ojehúva Jóbpe, oñemoĩ hikuái peteĩ ñeʼẽme oñandu ha omoirũ haguã chupe hemimbyasýpe.   Mombyry guive ohecha hikuái Jóbpe, haimete ndoikuaái chupe ha oñemoĩ osapukái ha hasẽ joa. Ñembyasýgui avei omondoro hikuái ijao kuéra ha omoĩ yvy iñakãre ha hasẽ joa.  Upéi oguapy hikuái hendive yvýpe ha 7 ára ha pyhare pukukue oĩ hendive, heʼiʼỹre mbaʼeve, oikuaágui tuichaitereiha Job remimbyasy. Koʼágã katu opuka che rehe umi che hegui imitãvéva. Itúva kuéra naiporãi vaekue oĩ haguã umi jagua, che rymba kuérare oñangarekóva apytépe jepe.   Mbaʼe piko ohupyty yvypóra, Tupãgui. Mbaʼe piko omeʼẽ chupe upe yvategua ipuʼakapáva?   Ndahaʼéi piko ohundi vaerã heko jojaʼỹvape ha oinupã hembiapo vaívape?   Térã piko haʼe ndohechái ko che ajapóva ha nda che rechái mamo ahahápe?   Tupã rérape haʼe na che ñañaivaha ha nambotavyivaha avavépe.   Ta che reko raʼãna Tupã teko jojápe, ohecha haguã che reko potĩha.   Oime rire asẽ tape porãgui ha che apyhy mbaʼe pota, ojejuhu ramo ikyʼaha che po ajapo haguére ivaíva   tojeʼupa che remitỹngue ha opa añotỹ vaekue tojehapoʼo.   Aheja rire kuña che moñuhã, térã aikose rire che rapicha rembireko ndive,   ambue toñemokuña che rembirekóre ha toñeno hendive oime raẽva.   Upéva katu mbaʼe ivaíva mbojovakehára omyengovia vaerã   ha ombokusuguepáva tata jepota guasúicha.   Oimérõ che rembiguái ojeruréva, hembipota ameʼẽva chupe.   Peichaʼỹropa mbaʼéicha añemboʼýne Tupã rovái? Mbaʼe piko haʼéne, ou ramo che mbojovake?   Peteĩ Tupã añónte, ore apo ore sy ryépe, ha mokõivévape omeʼẽ oréve, ore rekove.   Arakaʼeve mboriahúpe ndahecha reíri hekotevẽ, ha kuña imenaveʼỹvape, ndahejáiva iñembyahýi.   Ndarahávai che rembiʼu che jurúpe, tyreʼỹme nambojaʼói raẽ ramo.   Che itúvarõ guáicha arekómi umi ityreʼỹvape, ha aipytyvõmi opa ára umi imenaveʼỹvape.   Ahecha ramo ijopívova ha mboriahu ijaoʼỹvape,   che ovecha raguekuépe amondéva ha haʼe kuéra che rerohorýva.   Amopuʼã rire che po ityreʼỹvare, aime porãgui mbojovakehára ndive,   mokõivéva che jyva toñemopẽ ha tojepeʼa che atiʼýgui.   Che nupãrõ guarã Tupã, che akyhyjéva, ndaikatúi vaerã niko pe ipuʼaka ajoko!   Na ñemombaʼe guasúiva, ha ndajeroviáiva órore.   Arakaʼeve ndaʼéiva avyʼaha, heta mbaʼe areko haguére, térã amonoʼõgui heta pirapire.   Ahecháva kuarahy ojajái ha jasy omimbi pe ára mbytére,   ha upevérente namombaʼe guasu ñemívai, ndajepomoĩri chupe kuéra.   Ajapo rire añenupã vaerã amboyke haguére, Tupã, yvága járape!   Ndavyʼáiva ndaipoʼái haguére umi che rayhuʼỹva, térã oguahẽrõ chupe kuéra ivaíva.   Ñeʼẽ pochy ndaitýiva hese kuéra ha ndaʼéiva aipotaha omano.   Oimérõ jepe che rogagua apytépe ojahéiva tetã ambue guápe,   che ndahejáiva haʼe kuéra oke okápe pyhare. Opa ára che rokẽ aipeʼáva, umi mombyrýgui oúvape.   Ajavyha nañongatúiva, heta ojapoháicha, ha nañehaʼãvai areko ñemi,   akyhyjégui ojeʼévare. Arakaʼeve nañembotýiva ha akirirĩ, akyhyjégui che rogagua jahéigui.   Oimétamo che rendumíva! Opaite haʼévare amoĩ che réra, Ipuʼakapáva toñeʼẽ koʼágã! Opa che rehe oñembojáva, toñembohysýi kuatiáre, ikatu haguã ahecha,   jeroviapópe che atiʼýre araháne, ha che akãngora ramo arekóne opavave ohecha haguã.   Che amombeʼúne Tupãme opaite ajapóva, kyhyjeʼỹre añembojáne hovake.   Aipeʼa rire ijára teégui pe yvy che arekóva,   ha oimérõ amonda raʼe ñemitỹ na che mbaʼéiva, térã amombaʼapo rei okára guápe,   umi che yvýpe avati rangue tosẽ ñuatĩ, ha mandiʼo rangue ñanandy! Koʼápe opa Job ñeʼẽ. Umi mbohapy kuimbaʼe, ohechávo Job heʼi jey-jeyha haʼe heko potĩha noñombohovái véima hendive.  Aipo ramo, peteĩ kariaʼy hérava Elihú, bauzita Baraquel raʼy, Ram ñemoñare, ndojejokovéi pochýgui Job rehe, ohechávo heʼi etereiha heko potĩha, ha ombojaha Tupã rehe iñañaha.  Ha ipochy avei mbohapyve Job rayhuháre, nombohováigui chupe hekópe ha oheja vai Tupãme.  Imitãvégui mbohapyve apytépe, Elihú ohaʼarõ okirirĩmba hikuái.  Ha ohechávo, haʼe kuéra ndoguereko veimaha heʼi vaerã Jóbpe, ndojejokovéi,  ha oñepyrũ oñeʼẽ. Che mitã gueterígui ha peẽ pende tujáma, nda che rovái kuri haʼévo che ave che remiandu.   Ha che jupe haʼe: “Toñeʼẽ umi hetave mbaʼéma ohasa vaekue, Haʼe kuéra tohechauka iñaranduha”.   Tupãnte hína upe oporomoarandúva, Ipuʼakapávante upe oipejúva yvypórare ijespíritu.   Ituja haguérente avave naiñarandúi, hendyva haguérente ndahaʼéi oikuaa porãvéva.   Upévare haʼe: “Koʼágã ta che rendu hikuái, che ave areko haʼe vaerã.”   Ajapysaka porã kuri, ha ahendu, mbaʼe-mbaʼépa peje Job rekovére. Ahendu pehekaha ñeʼẽ iporã porãvéva,   ha ahecha avei, mavave ndaikatuiha pembohovái Jóbpe tekotevẽháicha.   Ha ani haguã peje pene arandu etereiha, Tupã, ndahaʼéi yvypóra, ombohováine chupe.   Job niko nda chévei oñeʼẽ, ha che, na ñemoñeʼẽ moʼãi chupe, peẽ pejapoháicha.   Nde Job, koʼã mbohapy iñakã ypytũ, ha ndojuhúi ñeʼẽ ne mbohovái haguã;   ha ani reimoʼã akirirĩtaha, haʼe kuéra okirirĩ haguéicha, ndoguerekovéigui mbaʼéichapa ne mbohováita.   Che ave aikéta ko ñeʼẽ ñembohovái atýpe, ha haʼéta haʼe vaerã.   Che renyhẽ ñeʼẽgui ha ndaikatu véima ajejoko.   Che pyʼaropu haguãicha aime, kaguy ryru pyahu okapúvaicha.   Añeʼẽ mante vaerã che pyʼa jera haguã, rombohovái mante vaerã.   Nambojuru heʼẽ moʼãi ha nambojerovia moʼãi avavépe,   Haʼéta ramo añetegua, naporombojuru heʼẽiva voínte. Ñande Apohare che nupãne voi asyete ajapo ramo upéva! Aipórõ, Job, che rendu ejapysaka koʼã mbaʼére ndéve haʼétava.   Ñande apysa oikuaa peteĩ-teĩ ojeʼéva, oikuaaháicha ñande juru ñane rembiʼúpa he.   Péicha avei ñande ñahesaʼỹijomi ko ojehúva, ha jahecha mbaʼépa iporãve.   Job niko heʼi péicha: “Ché che reko porã, Tupã katu ndohecha kuaái chéve.   Japu vaerã ojeʼe ramo, ché che reko kyʼaha; che pire ojeka hague ndokuerái, che reko potĩrõ jepe.”   Haʼeichagua ndaipóri, oñembohory Tupãre hoyʼu mbaʼéta ramo guáicha;   ojeheʼa umi heko añávare, oiko hendive kuéra.   Heʼi yvypóra noguenohẽiha mbaʼeve oñenẽmoĩ porã ramo jepe Tupã ndive.   Peẽ pene akã porãva, pe che rendumína. Ani peimoʼã, Tupã, pe ipuʼakapáva, ojapoha ivaíva térã heko peguaʼỹ!   Peteĩ-teĩme haʼe ohepymeʼẽ ojapóvare; ha omyengovia hembiapokue ojerureháicha.   Añetehápe, Tupã, ipuʼakapáva, ndojapói mbaʼeve hekopeguaʼỹ ha ivaíva;   Avave nomoĩri ipópe ko yvy avave nomeʼẽi chupe pokatu oisãmbyhy haguã.   Che rendu, ne akã porãrõ; ejapysaka che ñeʼẽre.   Hekopegua ombotapykuérõ Tupã ndaikatúi chéne oporosãmbyhy. Mbaʼéicha piko nde rejahéita pe heko jojáva rehe?   Mburuvicha guasu kuéra, ha umi poguasu, heko añárõ, heko vaikue Tupã ojapi hováre.   Mburuvicha ykére noñemoĩri, ha noipytyvõi imbaʼe retávape, ombotapykuévo mboriahúpe, haʼégui upe ijapohare kuéra.   Yvypóra omano sapyʼaitépe pyhare pyte. Tupã oinupã ipoguasúvape ha opa, oity imbaretévape avave chupe oipytyvõʼỹre.   Yvypóra guata nokañýi Tupãgui, hekoha maymáva oikuaapaite.   Ndaipóri pytũ hypy eteíva, omoʼã vaerã heko añávape.   Yvypórape Tupã ndeʼíri arakaʼépa oñemboja vaerã, oñembojovake haguã.   Haʼe noikotevẽi oporandu avavépe poguasu rembiapokuére oity haguã chupe, ha ohupi hekoviarã.   Mbaʼeve haʼe kuéra ojapóva nokañýi chugui, pyhare oguahẽ ha ohundipa.   Tukumbópe oinupã maymáva renondépe, oporojukávape oinupãháicha,   naiñeʼẽ rendúi haguére ha nombojeroviái, tembiapoukapy haʼe omoĩva.   Mboriahu ndive jopy, haʼe kuéra osapukái, ha Tupã ohendu chupe kuéra.   Ha Tupã okirirĩrõ, piko máva ojahéita hese? Omokañy ramo hova, piko máva ohecháta chupe? Haʼe oguereko hesápe, opa tetã ha yvypóra,   ani haguã oisãmbyhy heko añáva, ombotavy vaerã chupe kuéra.   Ere ngaʼu piko Tupãme. Job: “Ahechakuaa che jejavy, nda che reko kyʼavéi chéne.   Ehechauka chéve umi ajavy hague che ahechaʼỹva. Ajapo vai rire, anichevémane ajapo?”   Nde hína, nda chéi, upe ere vaerã mbaʼépa ojejapóta. Ere aipo ramo pe reikuaáva.   Umi arandu ha che rendúva, ha umi iñakã guapýva, heʼíne chéve:   “Oñeʼẽko oikuaaʼỹre hína Job, výro rei opa heʼíva”.   Pehecha porã opa Job heʼi vaekue, ha peikuaáta oñeʼẽ hague heko añávaicha.   Haʼe ndahaʼéi heko kyʼávante, iñeʼẽ renduʼỹva katu avei, ñande rovake oñembohory Tupãre ha oñemoĩ ombohovái chupe. Ne niko ere Tupãme: “Mbaʼe piko ndéve che rembiapo vai ramo? Mbaʼépepa iporã raʼe chéve na che rembiapo vaíri hague?”   Péina che haʼéta ndéve ha ne irũ nguérape.   Emaʼẽ pe árare ha ehecha arai mbaʼéichapa ijyvate nde ári.   Nde reko kyʼa ramo, upéva nombyaíri Tupãme; ne rembiapo vai hetárõ jepe, mbaʼeve nderejapói hese.   Ha nde reko porã ramo mbaʼeve neremeʼẽi chupe; nderejapói mbaʼeve hesehápe.   Yvypóra ndéicha guápe ombyai pe ne reko kyʼa, ha chupe kuéra ombojerovia opa mbaʼe porã rejapóva.   Poguýpe ojejopy hague yvypóra osapukái, ha oheka umi poguasúgui oipeʼa vaerã chupe kuéra;   ha ndohekái Tupã ijapoharépe, ku oporomombaretéva, pyhare pytũveháme,   ku ñane moaranduvéva tymba ha guyra kuéragui.   Osapukái ramo jepe Tupã nohendúi chupe kuéra, iñaña ha ijejapógui.   Tupã nohendúi japu. Pe ipuʼakapáva ndojepyʼapýi ijapúvare.   Nde ere: “Añeʼẽ Tupãme ha na che rendúi, ahaʼarõnte hína.”   Koʼágã, Tupã ndaipochýigui ha noporonupãigui, nomaʼẽigui hembiapo vaívare,   nde reñeʼẽ rei hína, Job, reñeʼẽ heta ha ndeeréi mbaʼeve! Aiporúta arandu arekóva ahechauka porã haguã Tupã, che apohare, heʼíva añetepaiteha.   Ikatúnte rerovia ndaʼe moʼãiha japu, rereko ne renondépe peteĩ tuicha iñarandúva.   Tupã ipuʼakapa ha iñarandu, ha ndojahéiri heko potĩvare.   Ndohejái oikove heko añávape, ha ohecha kuaa mboriahúpe.   Oipytyvõ heko jojávape ha ohupi mburuvicha ramo, ha ombojerovia opa árape guarã.   Ha oimérõ ojepykuáva ha nahendáiva jeiko asýgui,   Tupã ohechauka chupe kuéra umi mbaʼe vai ojapóva, ijejapógui.   Oñeʼẽ chupe kuéra omyatyrõ haguã hekove, ha ojapoveʼỹ ivaíva.   Ohendu ramo Tupãme ha oñemoĩ ipo pe, oguahẽne chupe kuéra vyʼa guasu ha teko porã oikove aja pukukue.   Naiñeʼẽ rendúi ramo katu, omanóne ha oguejy yvy kuápe, ohecha kuaa mboyve.   Umi ipyʼa hatãva henyhẽ pochýgui, ha oinupã ramo jepe chupe kuéra Tupã, ndojeruréi pytyvõ.   Omano imitãreve, hekove kuéra opa ñemotĩme.   Jeiko asy rupi Tupã oporopeʼa jejopýgui, ha oporohesapeʼa.   Ndéve ave nde peʼa mbaʼe vaígui, ne mombaʼe reta ha ne moingo jejopyʼỹme, omyenyhẽ ne mesa tembiʼu hégui.   Koʼágã katu, iñañávare hoʼáva hoʼa nde rehe, ha ndaikatu moʼãi rejoko ñembojovake ha ñenupã.   Aníke reñemeʼẽ jopóire, anítei reheja avave nde jogua virúre.   Ko nde jepyʼapýpe na ne moĩ porãve moʼãi nde mbaʼe reta ha nde puʼaka.   Ani neʼãhótei, pyhare oguahẽtaháre, ha tekoha maymáva oñehundipaha.   Emaʼẽke, anive reiko teko añáme ko upevarãma reʼa vaekue temimbyasýpe.   Emaʼẽ mbaʼeichaite pevépa imbarete Tupã, mbaʼeveichagua mboʼehára noñembojoja kuaái hese.   Avave ndaikatúi heʼívo chupe haʼe ojapo vaerã, ha ohova api chupe hembiapo vai haguére.   Mayma yvypóra oguerohorýva hembiapo, ne manduʼáke, nde ave reguerohory haguã,   ha opa yvypóra ikatu ohecha, mombyry guive jepe.   Tupã tuicha eterei ha ndaikatúi jaikuaapávo chupe, ndaikatúi ave, jaipapávo hekove pukukue.   Haʼe ohupi yvýgui y ha ohekuavo ama ramo.   Araígui hoʼa pe ama ha opa mbaʼe omyakỹ.   Avápo oikuaáne mbaʼéichapa pe arai omýi ha oho, térã ára sunu hyapu yvate haʼe oikohápe?   Tupã oipyso ára tiri pe árare, ha yguasu rugua ndojekuaái.   Upéicha haʼe oporomongaru ha opavavépe omeʼẽ tembiʼueta.   Ipo renyhẽ oguereko ára vera, opoi ha ojapi haʼe oipotahápe.   Ára sunu ohenduka Tupã oguahẽha, yvytu ratã oikuaauka haʼe ipochyha. Yvytu ratã añandúvo che pyʼa opopo, osẽta ramo guáicha che pytiʼágui.   Ha Ñandejára oñeʼẽ Jóbpe yvytu ratã paʼũme.   Máva piko nde, ne ñeʼẽ reípe neremombaʼéi haguã che rembiapo.   Nde piko reikuaáva mboy jasýpa ohasa vaerã imemby haguã?   Umíva imemby haguã oñemokarapã ha upévo hoʼa imemby.   Upéi, haʼe kuéra imbarete, okakuaa umi ñúme, ha ipahápe oho ha ndouvéi.   Máva piko opoi umi tymba saitégui? Máva piko oheja ijehegui rei oiko?   Che ameʼẽ chupe kuéra oiko haguã ñu ha yvy ojeikoʼỹha juky meméva.   Táva guasu pegua ayvu ndoʼa porãi chupe kuéra, ha nohendúi umi ñúme ombaʼapóvape.   Oiko umi yvytýre kapiʼi rekávo, oimeraẽva ñana roky hoʼu haguã.   Nde piko reimoʼã tóro saite ombaʼapotaha ndéve guarã, ha upe nde róga kupépe pyharekue ohasataha?   Rejokuánepa ojoka haguã ndéve yvy, térã oho nde rapykuéri ñu mopotĩvo?   Ikatúnepa rejerovia hese, imbarete haguére, ha reheja ojapo ne rembiapo?   Rejeroviápa hese ombaʼapotaha ndéve, remonoʼõ haguã nde kóga?   Péina ñanduguasu vyʼapópe ombopepe ipepo, oñeñandu tujuju ramo,   ha oheja hupiʼa yvykuʼípe kuarahy rakukuépe oja haguã.   Noimoʼãi ikatúne haguã oñeñepysãnga hese ha ojekapa, térã tymba opyrũ hese.   Iñaña taʼýrai ndive, imbaʼeʼỹ ramo guáicha, ha mbaʼevete chupe opyta rei hembiapokue.   Che niko nameʼẽi chupe arandu ha namyakã porãi.   Ha opuʼã ramo oñani kavaju ha hiʼári guáre haʼe opuka.   Nde ngaʼu piko remeʼẽ mbarete pe kavajúpe, ha rembojegua ijajúra hiʼávape?   Ndépa rembopopo chupe tukúicha, ha ijahyʼo ryapúpe remongyhyje yvypórape?   Pyʼa guasúpe oikarãi yvy ha okyhyjeʼỹre oike ñorãirõháme.   Pe kyhyjére haʼe opuka, noñemondýiri ha ndaipyʼa mirĩri kyse puku rovái,   hyapu ramo jepe hiʼári pe huʼy ryru, ha kuarahýpe omimbi pe kyse yvuku.   Ndojejokovéi ha oveve tapére, ha turu ipu ramo jepe haʼe ndopytái.   Ombohovái pe turu pu, mombyrýgui ohetũ ñorãirõ ryakuã, ohendu mburuvicha sapukái ha ayvu guasu.   Nde piko Job, remboʼe taguatópe oveve haguã, ha yvývo gotyo oipyso haguã ipepo?   Nde piko ere taguato ruvichápe oveve haguã yvate, ha ojupapo yvyty ruʼãme?   Ára ha pyhare oiko ita apytépe, hupaguã ohupi yvatevehápe.   Upe guive omaʼẽ mombyry ha oheka hembiʼurãre.   Taʼýrai okaru tuguýre, ha mamo teʼõngue oimehápe, upépe haʼe oĩ. Oñehundímo raʼe pe pyhare ipuruʼa hague che hegui che sy! Oñehundímo raʼe aikove ypy hague ára!   Maerã piko oime raʼe hapypaʼũme che mboguapýva ha ipytiʼáre che mokambúva?   Mbaʼére piko omoingove umi ovyʼaʼỹvape, umi ohaʼarõva mano ha nomanói, ohekave ramo jepe mano pláta yvyguýgui?   Yvypóra hory hoʼakuévoma yvyvýpe.   Tupã omboguata pytũguýpe ha omboty chugui tape ijerekuévo.   Hetáma añeʼẽ, ha ndareko véima haʼe vaerã.   Tupã oñeʼẽ jey Jóbpe yvytu ratã paʼũ guive.   Ehechauka chéve nde pyʼa guasuha, ha embohovái chéve koʼã ñeporandu.   Oime ramo ombopochýva iñarõ etereígui ndaikatúi avave ombohovái chupe.   Máva nipo, oñemoĩva hese ikatúne osẽ porã? Avave, yvy tuichakue.   Amombeʼúta ndéve mbaʼéichapa pe Leviatán ha imbarete ijojahaʼỹva.   Avápa oiméne oipiro térã oikutúva pe ipire anambusuete chupe oñuãva?   Avápo oiméne ikatúva ombojejuru peʼa, umi hãi ñane mondýiva oimeha?   Pe ijatukupe ñaimoʼã tete moʼãha rysýi hatãva itáicha.   Ojejopy ojuehe, ha ndaikatúi yvytu jepe ipaʼũ rupi ohasa.   Ojetuʼu ha ojoaju ojuehe, ha avave ndaikatúi ojuehegui oipeʼa.   Iñatĩa ojogua ára verápe, hesa rendykue katu kuarahýpe koʼẽ jave.   Tata rendy osẽ ijurúgui ha isarambi tata piriri.   Itĩgui osẽ tatatĩ japepo opupúvaicha tatápe.   Ipytúpe ombojepota tata, ha tata rendy osẽ ijurúgui.   Pe ijajúra imbarete, ha opavave okyhyje chugui.   Hoʼo reiha jepe fiérroicha hatã, ndoikéi hese mbaʼeve.   Ipyʼa hatã itáicha, ojogua avati sokápe.   Opuʼã ramo haʼe tupã nguéra oñemondýi ha okañymba kyhyjégui.   Kyse puku, huʼy, yvyra akua mbaʼeve ndojapói hese.   Fiérro chupe guarã kapiʼi, ha vrónse katu yvyra itujupáma vaekue.   Huʼýnterõ ndojokói chupe ojejapi ramo itápe, kapiʼípe guáicha.   Yvyra poguasúpe oñenupãrõ, takuapi chupe guarã, ohendu ramo yvyra puku oturuñeʼẽ hiʼári haʼe opuka.   Otyryry ramo, ipygua opyta pe tuju ohasa haguépe, ojejoka ramo guáicha yvy ñemitỹrã.   Pe yguasu ombopupu y japepo peguáicha, pohã ojeheʼárõ guáicha.   Hoʼyta ramo oheja hapykuerépe pe y ryjúi morotĩ.   Yvy tuichakue ndaipóri mbaʼeve chupe ojoguáva, haʼe ojejapo vaekue ndokyhyjéi haguã avavégui.   Ndokyhyjéi mbaʼeveichagua tymbágui, maymáva ruvicha guasu haʼe. Máva piko che aroviaʼỹ haguã nde pokatu, ha ahechauka che tavyha? Che añeʼẽ rei aikóvo raʼe mbaʼe aikuaaʼỹvare, mbaʼe hechapyrãvare ikatuʼỹva che aikuaa.   Nde ere chéve: “Ehendu, añeʼẽse ndéve. Embohovái che mbaʼe porandu”.   Ahendúgui reínte raʼe roikuaáva. Koʼágã katu rohecha che resaite rupi.   Upévare, ajei che ñeʼẽnguégui ñembyasýpe, ha aguapy yvytĩmbo ha tanimbúpe.   Koʼã mbaʼe heʼi rire Jóbpe, Ñandejára heʼi avei Elifázpe: “Che pochy eterei hína ne ndive ha ne irũ nguérandi, ndapejéigui añetegua che rehe, ojapo haguéicha che rembiguái Job.  Peisãmbyhy ha peraha koʼágã 7 tóro ha 7 ovecha mácho, ha tapeho pehecha che rembiguái Jóbpe. Pemymbajuka  pende rehe  ha che rembiguái Job oñemboʼéne pende rehe. Hoʼa porãne chéve upe ñemboʼe, ha ndajapói chéne pende rehe mbaʼeve ivaíva, ndapejéi ramo jepe che rehe añeteguáva, ojapo haguéicha che rembiguái Job.”  Elifaz, Bildad ha Sofar oho ha ojapo Ñandejára heʼi vaekue chupe kuéra. Ha haʼe ohendu Job ñemboʼe.   Job oñemboʼe rire hese kuéra, Ñandejára omeʼẽ jey chupe heko porã yma guare,  ha omeʼẽ joʼa chupe opa oguereko vaekue.  Upépe oho joa ohecha chupe tykeʼýra, tyvýra ha teindýra kuéra, ha opa ikuaaha. Ha oñondivepa upe hógape, ojapo hikuái peteĩ karu guasu. Oiporiahurereko chupe hikuái ha ombopyʼa guapy umi mbaʼe vaikueta Ñandejára ombou vaekue chupére. Ha peteĩ-teĩ omeʼẽ chupe pirapire atyrami ha peteĩ kuãirũ óro guigua.   Ñandejára ohovasa Jóbpe, ha heta hetave mbaʼe porã omeʼẽ chupe omano meve. Hymba kuéra ohupyty 1.000 ovecha, 6.000 kaméllo, 2.000 guéi ha 1.000 vúrro.  Taʼýra 14 ha tajýra mbohapy.  Tajýra ypykue ombohéra Jemíma,  pe mokõiha Quesiá  ha pe mbohapyha Queren-Hapuc.   Yvy tuichakue ndaipóri kuña iporãva Job rajy kuéraicha. Job oheja chupe kuéra ha ikyvy kuérape opaite mbaʼe oguerekóva.   Nde, remboʼémiva hetápe ha remombarete ikangývape,   nde remyakã rakúva opuʼã haguã hoʼáva ha hoʼa potávape rejokóva,   nde pyʼa mirĩtapa ágã, teko asy nde ahoʼíva ndeveháma?   Nde, Tupã rembiguái etéva kuimbaʼe heko potĩva, mbaʼéicha piko ne kangýta nderejerovia moʼãvéi?   Ehechamína ne manduʼápa, peteĩ jevýnte jepe yvypóra heko porãva oñehundi hague.   Ñande rekove ñane mboʼe mbaʼe vai omyasãiva, upéva jey omonoʼõta.   Tupã oipeju umíva ári iñemyrõ yvytu ha ohundiete chupe kuéra.   Okororõ jepe jaguaretéicha, Tupã omokirirĩ ha ohãimopẽne.   Jaguarete nahembiʼúi vaicha omanombáne, taʼýra kuéra katu oñemosarambipáne.   Mbegue katuetemi chéve oguahẽ marandu, mbeguetégui haimetéva nahendúi.   Ku pyhare, kéra hoʼa jave ha ahojáicha yvypórape oñuã, ahecha che kepegua mbaʼe ivaíva.   Añemondýi, che pirĩmba, ha che kãngue oryryipa.   Che rova peju yvytu ha che rague puʼãmba.   Añandu oĩha oñemboʼýva, ahecha vaicha ha ndahecha porãi. Kirirĩ oñuã. Upéi ahendu heʼíva:   “Ikatúnepa yvypóra Tupã renondépe heko joja? Ikatúnepa heko marangatu Tupã rovái?   Yvága pegua hembiguáire jepe haʼe ojuhu ojavyha, hese kuéra jepeve haʼe ndojeroviapái,   yvypórarema katu ko óga tujúicha ikangýva, yvýgui ijapopyre, ikatúva taravéicha oñembope!   Pyharevégui kaʼarúvo oñehundíma, opa árape guarã omanóma, ha avavépe guarã ndahaʼéiva mbaʼeve.   Hekove opa inimbo kytĩ mbyréicha; omano ohupytyʼỹ rehe arandu.” Esapukái, Job, ñahendu avápa ne mbohovái. Mavaite Tupã rembiguáipepa rehenóita?   ipohyive vaerã moʼã yguasu pegua yvykuʼígui. Upévare hetaite añeʼẽ rei.   Tupã ipuʼakapáva ihuʼýpe  che api ha añandu che rete rehe osyry ipohã vai. Haʼe che nupãtaha che myenyhẽ kyhyjégui.   Hasẽva piko vúrro kapiʼipety porãme? Térã piko omburea tóro hembiʼurã renondépe?   Ava piko naheʼẽi ramo nombojukýi hembiʼu, térã oguerohory ndahéiva?   Umi ajeguaru haguémi, koʼágã che rembiʼu.   Tamoraʼe Tupã omeʼẽ chéve che rembijerure, pe che aipotáva!   Tamoraʼe Tupã ipahápe che jopy ha che juka mandi voi!   Tuicha ramo jepe che mbaʼasy upéva che mombytuʼúne, ha vyʼágui apopóne ko opa ára ahendu haguére Tupã marangatu ñeʼẽ.   Che kangy, ndaikatu véima aropuʼaka ñembyasy, ha ndaipóri véima mbaʼérepa aikovevéta ahávo.   Che na che ratãi itáicha, ha ndahaʼéi vrónsegui guare.   Ndaikatúi che ae aiko, ha ndarekói che pytyvõva.   Ñande rapicha oñembyasývape jahayhúva, ojei ramo jepe Tupãgui.   Peẽ katu, che irũ nguéra, ndapejehúi chéve, ku y osyry sapyʼa vaicha,   ojeheʼáva y rypyʼáre, omboyku, ha oguerosyry,   ha ára haku oguahẽvo, hypáva ha opyta hendague rei.   Umi oho joávape ombojere hapégui y rekávo yvy ojeikoʼỹha rupi, ha upe rupi omano.   Umi Temá ha Sabá pegua hysýi joáva tapére, hiʼãite ojuhu umi ysyry,   ha oguahẽhápe hembipota opa rei.   Upéicha peẽ chéve guarã, pe che recha vaikuépe ha pekyhyje.   Che katu mbaʼeve ndajeruréi peẽme, pirapire jepe asẽ haguã jejopýgui,   che rayhuʼỹvagui che peʼa haguã térã che jora haguã umi mbaʼe vai apohágui.   Pe che mboʼena ha akirirĩta, pehechaukána chéve ajavy hague.   Ava piko ombotovéta peẽme peje ramo añetegua? Peẽ katu pejatapy che rehe hekopeʼỹ.   Peẽ pejuhu vai che ñeʼẽngue tarova ogueraháva yvytu.   Ikatu voínte peñemboharái tyreʼỹre ha pemeʼẽ hepýre pende rayhupára!   Pemaʼẽ koʼágã che rováre; peje chéve che japuha.   Anive peje umi pejéva, na pende reko jojái; Pehecha kuaána pejavyha.   Peimoʼã piko che japuha ndahecha kuaaiha mbaʼépa haʼe? Yvypóra rekove ko yvy ári ñorãirõhára rekovéicha, ojogua hepýre ombaʼapóvape,   Tupã, ipuʼakapáva, avavégui ndoipeʼáiva imbaʼéva ha nomovãiva upe heko jojáva.   Oiméne umi nde raʼy iñangaipa raʼe Tupã ndive ha upévare haʼe kuéra mbaʼe vai ohupyty.   Eheka Tupãme, ipuʼakapáva, ha ejerure chupe ta nde poriahurereko.   Ne marangatu ha nde reko potĩ ramo, oñangarekóne nde rehe ha omopuʼã jeýne nde róga, ikatútava rehupyty hekópe porã.   Ha umi rereko vaekue ndahaʼe moʼãi mbaʼeve, rerekótava upe rire rovái.   Eporandu umi iñarandúva yma guarépe ha eikuaa kuaave umi karai itujáva rekovégui.   Ñandéko kuehe guarénte, ndajaikuaái mbaʼeve; ára ohasa ñandéve ko yvy ári kuarahyʼãicha.   Umi yma guaréva katu heta mbaʼe ne mboʼéne.   Piri ngaʼúpa heñóiva ku hetaʼỹhápe y?   Hovy ramo noñekytĩrirõ jepe, ipurupa opaichagua ñana mboyve.   Upéicha avei ojehu Tupãgui hesaráivape: opa rei ohaʼarõva umi mbaʼe vai apoha.   Umi ojeroviaha, ñandu renimbo rei.   Oguerekoséne ipópe ha opa reíne, ñandu renimbóre ojekoséne ha ndaipuʼakái chéne hese kuéra.   Umi iñañáva haʼete ku ñana hovy kuarahy ojopéva, isarambíva yvotyty tuichakue;   hapo oipyso umi itatýre, ha oja hatã umi tápiare   ha oñemondoro rire, avave ndoikuaavéi chéne upépe oĩ hague.   Péicha opa ku opuʼã porã vaekue ha hendaguépe opuʼã ambue ñana.   Tupã oñangareko yvypóra heko potĩvare, ha nombohasái ipo heko vaívape.   Haʼe omyenyhẽ jeýne nde juru puka rorýgui ha vyʼágui resapukáine.   Umi nde rayhuʼỹva katu, oñemotĩne ha umi iñañáva róga oñehundíne. Ha oimérõ ojohova apiséva Ñandejára ndive, opa mbaʼe haʼe oporandúvagui ndaikatúi chéne peteĩnte jepe ombohovái,   Tupã ndahasaháiva puʼaka ha arandúpe, ava nipo ombohováine chupe ha osẽ porãne?   Oityvyro yvyty oñehaʼarõʼỹhágui, ha ipochy rendýpe oitypa.   Haʼe omboryrýi ko yvy ha omonguʼe ipyenda.   Haʼe heʼi kuarahýpe osẽʼỹ haguã ha mbyja kuérape ani haguã omimbi.   Haʼe ñoite oipyso pe arapy ha ipuʼaka tymba ñarõ yguasúpe guáre.   Umi hendy joáva arapýre pyhare haʼe oisãmbyhy, Osa Mayor, Orión ha Eichu, ha yvývo gotyo iñasãiva mbyjaita.   Hetaite mbaʼe hechapyrãva haʼe ojapo, avave ikatuʼỹva oikuaa.   Tupã ohasa che ypy rupi ha che ndahechái, ojekyty che rehe ha nañandúi.   Oimérõ haʼe oñemombaʼeha, mávapa ojeruréne chupe. Ava piko oporandúta chupe ojapo vaekuére.   Tupã ipochy ramo hasýpe ojera, henondépe oñemomirĩmba umi Rahab  ndivegua.   Mbaʼéicha piko aipórõ ikatúta ambohovái Tupãme?   Che reko potĩve ramo jepe ndaikatúi chéne ambohovái; haʼe upe che mbojovakéva, poriahurereko mante ikatu ajerure chupe.   Ahenói ramo jepe chupe ha ojapysaka che rehe, che ndaroviái ohendutaha che ñeʼẽ.   Yvytu pochýpe che nupãne ha mbaʼeveʼỹre ombotuichavéne che mbaʼasy.   Pyʼarógui che myenyhẽne ha ndohejái chéne apytuʼu.   Ahaʼãta ngaʼu piko mbaretépe, Ko haʼe imbaretevéva? Ñombojovakerã piko ahenóita? Ha máva chupe oguerúne?   Che reko potĩ ha che marangatúrõ jepe, haʼe heʼíne che rehe che reko kyʼaha.   Ché che reko potĩ, nambyasýi che rekove, aikove hague che kaneʼõma.   Chéve guarã opa mbaʼe peteĩcha. Tupã ohundi heko kyʼa ha heko potĩvape.   Mbaʼe vai guasúpe omanórõ heko potĩva, Tupã opuka hese.   Ko yvy oheja heko añáva pópe ha oporomboheko joja vaerãme, ohesamboty. Ndahaʼéi ramo Tupã pe koʼã mbaʼe ojapóva, mávapa, aipórõ?   Ára ohasa ha ohasa che ári, aikuaaʼỹre vyʼa.   Ygarami iñakuã vaicha umi ára oñani, ku ojeity ramo guáicha ryguasu raʼyre taguato.   Añehaʼarõ che resarái che vyʼaʼỹgui ha aiko ovyʼa vaicha,   añemondýi aikuaágui Tupã ndogueroviaiha che reko potĩha.   Ha che mbaʼe vai apohárõ chupe guarã, maerã ajepyʼapy reíta.   Tajohéi jepe raʼe che po havõme ha taikyty tanimburýpe.   Tupã che mbyasurúne tujúpe ha che ao jepe ojeguarúne che hegui.   Che ndaikatúi añembojovake Tupã ndive oimeraẽva ndive guáicha, térã haʼe chupe torojogueraha ñembojovakehápe.   Oime ngaʼu peteĩ oñemoĩva ore paʼũme ha ore mbojovake,   ha ojoko Tupãgui anivétei che nupã ha che mbotarova kyhyjégui!   Aipo ramo, che añeʼẽne hendive kyhyjeʼỹre, naimoʼãi niko ajejavy hague hendive. Kóva hína marandu Ñandejára ohenduka vaekue, Joel Petuel raʼýpe:   Pehendu peẽ myakãhára,  ha opa tetãgua pehendu. Pehechávapa peẽ mbaʼe koichagua, térã ojehu ramo péicha pende ru ypykue oikovérõ guare?   Kóva pemombeʼu pende raʼy kuérape ha koʼãva tomombeʼu taʼýra kuérape, ha koʼãva umi upe rire guápe.   Yso karu hoʼuʼỹ vaekue, hoʼu marandova. Marandova hoʼuʼỹ vaekue, hoʼu tuku raʼy. Tuku raʼy hoʼuʼỹ vaekue, hoʼu tuku guasu.   Peẽ pekaʼúva, pepáyke. Pene rasẽke peẽ kaguyʼuha! Pende hegui ojepeʼáta hína pende kaguy pyahu jepe.   Umi tuku oñemombaʼe ñande retãre, haʼe kuéra niko imbarete ha heta, ha jaguaretéicha umi hãi nguéra hakua.   Ñande parralty ohundipa, ñande ígo máta ombopiru, omoperõmbaite, oheja hakã nguéra morotĩ.   Kuñataĩcha ojaheʼóva ha ao vosakuépe oñemondéva, imenarã omano haguére,   upéicha ojaheʼo paʼi kuéra ndaipóri véigui tupaópe, trígo ha kaguy oñekuaveʼẽ haguã Ñandejárape.   Umi kokue iperõmba, hũme oñemonde umi yvy, trígo oñehundi, kaguy pyahu pyaʼe opa, ñandy ryku porã ndaiporivéi.   Peẽ pembaʼapóva kokue ha parraltýpe, pejaheʼo soróke ipirupa haguére trígo ha seváda, ha opa mbaʼe oñeñotỹva.   Parralty ipirupa, ígo avei, granáda, mbokaja ha mansána kuéra ipirupa, yvyra máta ñumegua ipirupánte avei. Opa vyʼa opa rupi ete!   Peẽ paʼi,  pembaʼapóva altárpe,  peñemonde ao vosakuépe, pejaheʼo mbaʼe mbyasýgui, ndaipóri véigui tupaópe trígo ha kaguy oñekuaveʼẽ haguã Tupãme.   Pejapo aty guasu, pemyerakuã karuʼỹ, tupaópe pembyaty myakãhára  kuéra ha opa Israel guápe, ha peñemboʼe Tupã pende Járape.   Cháke, hiʼaguĩma Ñandejára ára! Ára jakyhyjeha, oguerúva ñerundi, omboúva Ñandejára ipuʼakapáva!   Ñande resa renondépe ojepeʼa ñande hegui ñane rembiʼu, ha opa upe vyʼa ñañandúva tupaópe.   Trígo oñehundi, haʼỹi oñeñotỹvo omano, ñane remitỹngue ñañongatuha, oñembyaipa.   Ñane rymba kuéra hasẽ joa, reínte oheka hembiʼurã. Ñande ovecha kuéra omanomba.   Ndéve che Jára asapukái! Tata niko ohapypa ñúme kapiʼi ha yvyra kuéra.   Umi tymba ñarõ jepe ndéve hiʼãmbu hypágui ysyry mimi ha tata ohapypágui kapiʼi. Pembopu turu yvyty Siónpe, pembopu pe “cháke” Ñandejára yvyty marangatúpe, kyhyjégui toryrýi Judagua, hiʼaguĩmbaitéma Ñandejára ára.   Upe ára, pyhare ha pytũ meméta, arai ha tatatĩnáme ojejahoʼíta. ñorãirõhára imbarete ha heta vaicha iñasãi koʼẽjúicha umi yvyty rupi tuku. Arakaʼeve ndojehechái vaekue ha márõ ndojehecha moʼãi, mbaʼeve upeichagua.   Ojogua tatápe opa mbaʼe ombokusuguéva, henonderã ohovere, ha ohasa rire opyta iperõ. Umi tuku oguahẽ mboyve, pe yvy yvotyty vaekue, ohasa rire katu ojogua yvy ojeikoʼỹháme. Mbaʼeve nokañýi chugui kuéra.   Kavajúpe ojogua, kavaju ári guáicha oñani,   kárro ñarõicha umi yvytýre hyapupa, ñana pirukuéicha okái ha opiriri, ojogua ñorãirõhára aty mbaretépe, oñemoĩva oñorãirõ haguã.   Oñemoaguĩvo opavave okyhyje ha hesaʼyju mimbi.   ñorãirõháraicha oñani, korapy yvate ári ojapyhara, henonderã gotyo oho, opiaʼỹ rehe mamove.   Oñomyañaʼỹre, ojoapykuéri oho, huʼy apyte rupi ohasa, osẽʼỹre ojohapépe.   Táva kuérare ondyry ha umi korapy yvate ári ohasa, óga ári ojupi, ha ovetã rupi mondaháicha ojasuru.   Yvy oryrýi henonderã, yvága osusũmba, jasy ha kuarahy iñypytũ ha mbyjaita ndoveravéi.   Ñandejára ñeʼẽ osunu iñorãirõhára renondépe. Heta eterei iñorãirõhára, ndaikatúi ojepapa umi hembipota apoha. Ñandejára ára ipohýi eterei, avave ndaikatúi ogueropuʼaka!   Ñandejára heʼi kóicha: “Peju jey che ndive pende pyʼaite guive. Pekaruʼỹ, pesapukái, pejaheʼo!”   Pejevy Tupã pende Járape. Pemondoro pende pyʼa, ani pende ao! Ñandejára niko ipyʼa kyrỹi ha oporoporiahurereko, ndaipochy kuaái. Haʼe niko mborayhu meme, opa ára oĩ oporombyasy haguãicha.   Ikatu mbaʼéko na pene nupãi ha pende rovasa, omeʼẽ peẽme trígo ha kaguy peikuaveʼẽ haguã chupe.   Pembopu turu yvyty Siónpe! Pemyerakuã karuʼỹ, peporohenói aty guasurã.   Pembyaty opavavépe ha pejapo aty guasu, pembyaty tuja, mitã ha mitã kambu. Omenda ramóva jepe tosẽ ikotýgui.   Tojaheʼo paʼi kuéra Ñandejára rembiguái korapy ha altar paʼũme, ha teʼi: “Eiporiahurereko kena ore Jára ne retã guápe, ani reheja avave oñembohory ore rehe. Ani reheja tetã nguéra ore rereko ipo guýpe, ha umi tupã guaʼu rehe ojeroviáva heʼi oréve: “Mamo piko oĩ Tupã pende Jára?”   Upérõ Tupã ohechauka imborayhu ha oiporiahurereko hetã guápe.  Heʼi chupe kuéra: “Peẽme amondóta trígo, kaguy, ñandyry, pene ryguãtã meve. Ha ndaheja moʼã véima, mombyrygua oñembohory pende rehe.   Pende hegui amondýita tuku yvatévo guio oúva ha yvy ojeikoʼỹháme amondopáta. Amboyguýta umi tenondegua Mar Muértope, ha umi tapykuegua, yguasu Mediterráneope. Upe rupi ituju ha inevúta. Mbaʼe hechapyrã upe ajapótava.”   Evyʼa, yvy ha ani rekyhyje, Ñandejára ojapótagui mbaʼe hechapyrãva.   Ani pekyhyje, tymba ñarõ. Umi kapiʼi hoky jeýta, hiʼa jeýta opaichagua yva, heta itereíta ígo ha parral.   Pevyʼa, peẽ Siongua, Tupã pende Járape peropurahéi! Haʼe omeʼẽta peẽme ama hiʼára pegua, roʼýpe ha ára potýpe, yma ojapo haguéicha.   Trígogui henyhẽta umi kokue, hetáta kaguy pyahu ha ñandyry iporãva.   Amyengoviáta peẽme opa umi áño pejavy vaekuére, hoʼupa ramo guare pende kóga yso karu, marandova, tuku raʼy ha tuku guasu, umi ñorãirõhára ñarõite, amondo vaekue peẽme.   Ha avei umi tembiguái kuimbaʼéva ha kuñáva ári ahekuavóta che Espíritu umi árape.   Yvágape ahechaukáta mbaʼe hechapyrãva, ha yvýpe tuguy, tata ha tatatĩ.   Kuarahy iñypytũta ha jasy tuguýicha pytãmbáta, oguahẽvo Ñandejára ára, tuichaitéva ha ojekyhyjeha.”   Opa umi omombaʼéva Ñandejára réra katu nomano moʼãi, ha Ñandejára omeʼẽ haguéicha iñeʼẽ, Sión ha Jerusalénpe osẽta jejopy vaígui. Umi haʼe oiporavo vaekue. Jonás katu oho rangue Nínivepe, oñemomombyry chugui. Ha okañy haguã Tupãgui oho táva Jópepe. Upépe ojuhu peteĩ ygára guasu osẽmbotáva Tarsíspe ha opaga ha ojupi ipype, oimoʼãgui upépe okañytaha Tupãgui.  Tupã katu ombou peteĩ yvytu ratã ha upe y ipochy etereígui haʼete vaicha ku hoʼyguýtava hiʼygára kuéra.  Umi marinéro oñemondýigui oñemoĩ oñemboʼe peteĩ-teĩ itupãme, umíva oipytyvõ haguã chupe kuéra. Upéi opoi hikuái ýpe umi mbaʼe oguerekóva ombovevýi haguã hiʼygára. Upéva aja katu Jonás oguejy raʼe ygára ryepýpe ha hatã oke.  Umi marinéro kuéra ruvicha ojuhu chupe upépe ha heʼi: —Ha nde piko koʼápe reke reína? Epuʼã eñemboʼe ne tupãme. Ikatu haʼe imanduʼa ñande rehe ha nañamanói.   Umi marinéro heʼi ojupe: —Jaity poʼa jaikuaa haguã máva rupípa koʼã mbaʼe ojehu ñandéve. Upéicha ojapo hikuái ha ojuhu Jonás rupiha.  Ha heʼi chupe hikuái: —Emombeʼu oréve mbaʼére ojehu oréve koʼã mbaʼe. Mbaʼe apoha ha mbaʼe tetãgua piko nde?   Ha heʼi Jonás: —Che ningo hebréo ha amombaʼe Ñandejárape, Tupã yvágape guápe. Haʼe ojapo vaekue umi y ha ko yvy.   Kóva ohendúvo tuicha oñemondýi hikuái ha heʼi joa chupe: “Mbaʼéiko ko rejapóva!” Jonás omombeʼu chupe kuéra haʼe okañyha Ñandejáragui.   Upe y katu ipochy pochyvénte. Upémarõ oporandu Jonáspe hikuái: —Ko yvytu opi haguã piko mbaʼe rojapo vaerã nde hegui?   Jonás heʼi chupe kuéra: —Che rupi ha che mombo ýpe ha opytuʼúta ko y pochy. Aikuaa che rupi hoʼaha pende ári ko yvytu ratã.  Umi marinéro katu oñehaʼã omeʼẽháicha oñemboja haguã upe y rembeʼy rehe; ha yvytu koʼýte oipeju hatãvégui mamove ndohói hikuái.   Upémarõ oñemoĩ oñemboʼe hikuái Ñandejárape heʼívo: —Ani ore rundítei kóva ko kuimbaʼégui roipeʼáta haguére hekove. Ani emboja ore rehe mbaʼeve, oimérõ rojukáta ore rapichápe ojapoʼỹ vaekue mbaʼeve ivaíva. Ñandejára, koʼã mbaʼe ningo ojehu nde upéicha reipotágui.   Upéi ohupi hikuái Jonáspe, omombo chupe ýpe ha opytuʼu upe y pochy.  Umi kuimbaʼe ohechávo upéva opyta ojerovia Ñandejára rehe. Omoguahẽ chupe imbaʼe kuaveʼẽ ha omeʼẽ chupe iñeʼẽ ojapotaha haʼe oipotaháicha. Ñandejára katu omondo peteĩ pira guasu omokõ haguã Jonáspe. Ha Jonás oĩ upe pira guasu ryepýpe mbohapy ára ha pyhare.   Ha upe pira ryepy guive Jonás oñemboʼe Ñandejárape,  ha heʼi: Ajejopy vai jave rohenói Ñandejára, ha nde che rendu. Omanóva ohoha ruguágui asapukái ha nde rehendu che ñeʼẽ.   Che mombo niko y ipypukuvehápe, ha upépe aĩ aja umi y che ahoʼi, che ári ohasa.   Añandu che pyʼapýpe añemosẽha ne renondégui, ha ndahecha moʼã veimaha nde tupao marangatu.   Y oupa che ári ha che pytupa. Che ahoʼipa yguasu pypuku, ha ygáu che akãre iñapañuaimba.   Añapymi umi tugua ipypukuveha peve, ha añandu upépe guarãntema vaicha che. Nde katu Tupã, che Jára, upe tuguágui che renohẽ ha che moingove.   Añandu ramo ojehekýiha che hegui che rekove, añemboʼe ndéve, Ñandejára. Che rembijerure oguahẽ ne rendápe, nde tupao marangatúpe.   Umi tupã guaʼu omombaʼe guasúva nde hegui oñemomombyry.   Che katu rogueropurahéita che pyʼaite guive, ha che mbaʼe kuaveʼẽ amoguahẽta ndéve. Che ñeʼẽ ameʼẽ vaekue ndéve ajapóta. Nde añoite Ñandejára upe che renohẽva ivaívagui.   Oñeʼẽ jey Ñandejára Jonáspe ha heʼi chupe kóicha:   Tereho upe táva guasuete Nínive héravape ha eikuaauka chupe kuéra upe che ñeʼẽ ameʼẽva ndéve.   Ha ojapo Jonás Ñandejára ojerureháicha chupe. Nínive niko peteĩ táva ndetuichapa jepéva mbohapy árape ojeguatáva peteĩ hembeʼýgui ambue hembeʼy peve.  Ha Jonás oguahẽ upe távape. Upe oguahẽha árape oguata upe távare ha heʼi umi upépe guápe: —Ko ára guive 40 ára haguépe Nínive oñehundíta.   Umi Ninivegua oguerovia Ñandejára ñeʼẽ. Ha ohechauka haguã oñembyasyha hembiapo vaígui, oĩ haguéicha, imboriahúva ha imboriahuʼỹva ndoʼuvéi mbaʼeve ha oñemonde ao vosakuépe.   Nínive ruvicha guasu ohendúvo koʼã mbaʼe, oheja iguapyha, oipeʼa ijehegui ijao jegua, omonde ao vosakue ha oguapy tanimbu apytépe.  Ha ojekuaauka umi Nínive guápe ñeʼẽ oúva mburuvicha guasu ha umi mburuvicha iguýpe oĩvagui ha heʼíva kóicha: “Avave toʼuʼỹ mbaʼeve; opavave Ninivegua ha hymba kuéra anítei toʼu mbaʼeve térã toyʼu.  Opavave toñemonde ao vosakuépe ha upéicha avei tomonde hymba kuéra. Opavavete toñemboʼe ipyʼaite guive Tupãme ha toheja heko vai ha hembiapo vai.  Ikatu mbaʼe niko upéicha Tupã oheja rei ñandéve ñane rembiapo vaikue, ndaipochyvéi ñane ndive ha nañamanói.”   Ha ohecha Tupã umi mbaʼe Ninivegua ojapóva. Ohecha ohejaha hikuái heko vai. Upévare nohundíri chupe kuéra heʼi haguéicha ojapotaha. Jonás oñemyrõ ha ipochy koʼã mbaʼére.   Ha oñemboʼe Ñandejárape kóicha: Ñandejára, che niko aikuaa porã vaekue voi asẽ mboyve aikohágui kóicha rejapotaha. Upévare voi añehaʼã vaekue aha akañy Tarsíspe. Aikuaa Tupã nde ne mbaʼe porã ha reporohayhuha, ha hasýpe nde pochýva.  Nde reporohayhu etereígui nderejapói voi hembiapo vaívare upe eréva rejapotaha.  Upévare Ñandejára eipeʼa che hegui che rekove. Iporãve ningo amano mbaʼe kóicha aikove rangue.   Ha Ñandejára heʼi chupe: Mbaʼére piko péicha nde pochy?   Ha osẽ oho Jonás upe távagui. Oho oñemohenda kuarahy resẽ gotyo. Upépe omopuʼã peteĩ oñemoʼã haguãme kuarahýgui. Oguapy iguýpe ha ohaʼarõ ohecha haguã upe ojehútava Nínivepe.  Upémarõ Tupã Ñandejára omoheñói peteĩ mbaʼysyvo máta omoʼã haguã Jonáspe kuarahýgui, oñeñandu porãve haguã. Kóva tuicha ombovyʼa Jonáspe.  Koʼẽvo katu Tupã omondo peteĩ yso okarúva upe mbaʼysyvo mátare, ha ombopiru.  Kuarahy opuʼãvo, Tupã ombou kuarahy resẽ guio peteĩ yvytu raku ombopyʼa ropútava Jonáspe. Kuarahy katu haku tini iñakãre ha hoʼáta katuete hese pytũ. Jonás heʼi ipyʼapýpe: “Iporãve ningo amano mbaʼe kóicha aikove rangue”.   Tupã katu heʼi chupe: —Mbaʼéicha rupi piko nde pochýta upe mbaʼysyvo mátape ojehu vaekuére? Heʼi chupe Jonás: —Ha mbaʼére piko nda che pochy moʼãi? Pochýgui amano potaite aína!   Upémarõ Ñandejára heʼi chupe: —Ko mbaʼysyvo máta ningo heñói ha okakuaa peteĩ pyharépe, ha koʼẽmbávo omano. Nde ndahaʼéi imoheñói térã iñangarekohare ha koʼágã rembyasy imano.  Mbaʼéicha piko aipo ramo che, na che manduʼa moʼãi Nínive rehe? Upe táva tuichaitépe niko oĩ amo 120.000 rupi oikóva ha oikuaaʼỹva ivaíva ha iporãva. Upépe heta avei mymba kuéra. Adonisédec, Jerusalén ruvicha guasu, ohendu Josué pópe hoʼa hague táva Ai ha ohundi hague. Ohendu Jericó ha huvicha guasúre ojapo haguéicha ojapo hague Ai ha huvicha guasúre. Oikuaa avei Gabaongua oñemoĩ hague peteĩ ñeʼẽme Israel ñemoñare ndive oiko porã haguã oñondive.  Adonisédec opyta okyhyje. Oikuaa táva Gabaónpe ndaiporiha mburuvicha guasu. Upéicha ramo jepe, upéva upe táva tuicha, tuichave Háigui ha kuimbaʼe kuéra upepegua ipyʼa guasu ha oñorãirõ mbarete.  Adonisédec heʼika táva Hebrón, Jarmut, Laquis ha Eglón ruvicha guasúpe Hohan, Piram, Jafía, ha Debírpe kóicha:   —Peju che pytyvõ ha ñahundi táva Gabaón. Umi upepegua oñemoĩ peteĩ ñeʼẽme Josué ndive ha oñemoĩ porã hikuái Israel ñemoñare ndive.   Oñembyaty oñondive umi 5 amorréo ruvicha guasu kuéra, táva Jerusalén, Hebrón, Jarmut, Laquis ha Eglongua. Ogueraha ipehẽngue kuéra omongora táva Gabaón ojeity haguã hiʼári upéi.   Táva Gabaongua omondo Guilgálpe, Josué rendápe heʼikávo chupe kóicha: —Umi amorréo kuéra yvytýre oikóva opuʼãmba ore rehe. Eju pyaʼe ore pytyvõ. Ne rembiguái niko ore.   Osẽ Josué Guilgálgui ñorãirõhára kuéra reheve,  ha heʼi chupe Ñandejára: —Ani rekyhyjétei. Amoĩta umíva nde po guýpe. Ndaipóri moʼãi ipuʼakáva nde rehe.   Oguata hikuái Guilgálgui upéva upe pyhare pukukue. Oguahẽvo Gabaónpe ojeity hikuái umi amorréo kuéra ári.  Ñandejára omondýi umi amorréo kuérape ha Israel ñemoñare omuña chupe kuéra. Hetápe ojuka táva Gabaónpe. Omuña chupe kuéra tapére ojupíva Bet-Horón rupi, ha upégui oho hikuái Azecá ha Maquedá peve.  Oñanívo hikuái Israel guágui tape ohóva Bet-Horóngui Azecá gotyo, Ñandejára ombohayvi hiʼári kuéra amandáu. Ha péicha hetave umi amandáu ojukáva umi Israel ñemoñare ojukávagui.   Upe ára Ñandejára amoĩvo umi amorréo kuéra Israel ñemoñare pópe, Josué heʼi Ñandejárape opavave Israel ñemoñare renondépe: Kuarahy, epyta Gabaón ári, ha nde jasy, Aialón ñu ári.   Kuarahy ha jasy opyta peteĩ hendápe Israel ñemoñare ojukapa peve umi chupe kuéra ohayhuʼỹva. Upe Heko Jojáva kuatiápe  niko heʼi kuarahy opyta hague yvága mbytépe, ha ndoguejýi hague oike peteĩ ára aja.  Upéva mboyve térã upéva rire avave naimanduʼáiva Ñandejára ojapo hague yvypóra heʼíva chupe. Upérõ ojapo vaekue haʼe oñorãirõgui Israel ndive.   Upéi Josué ha opa Israel ñemoñare ojevy Guilgálpe.   Umi 5 mburuvicha guasu nimbo oho raʼe okañy ita kuápe Macédape.  Ha ojeʼeka Josuépe umi 5 mburuvicha guasu okañyha ita kuápe Macédape.  Josué heʼi Israel guápe: —Pembyapajeréi ita upe ita kua jurúre ha pemoĩ upépe hese oñangarekóva, ani ágã okañy hikuái.  Peẽ katu ani pepyta upépe. Tapeho umi pende rayhuʼỹva rapykuéri ha pehenondeʼa ani haguãtei oike itáva kuérape. Tupã Ñandejára niko omoĩma umíva pende pópe.   Hetápe ojuka Josué ha Israel ñemoñare. Oĩ katu okañýva chugui kuéra ha hógape oguahẽva.  Maymáva Israel ñemoñare upéi ojevy Josué rendápe, Macédape; ha ndaipóri avave oñeʼẽ vaíva Israel ñemoñarére.  Josué heʼi upévo: —Tapeho peipeʼa upe itakua juru mbotyha. Penohẽ ha peru chéve umi 5 mburuvicha guasu.   Ha oguenohẽ hikuái upe ita kuágui Jerusalén, Hebrón, Jarmut, Laquis ha Eglón ruvicha guasúpe.  Oguenohẽvo okápe, Josué ohenói opa Israel guápe ha heʼi umi ñorãirõhára ruvicha kuérape oho vaekue hendive: —Peju pepyrũ koʼãva ajúrare. Oñemboja hikuái ha opyrũ ijajúra kuérare.  Josué heʼi chupe kuéra: —Ani pekyhyje térã pene pyʼa mirĩtei. Pende pyʼa guasu vaerã. Kóicha ojapóta Ñandejára opa umi peñorãirõva ndive, ha umi pende rayhuʼỹvare.   Upéi Josué ojuka umi mburuvicha guasúpe ha omosãingoka peteĩ-teĩ yvyra mátare. Ha upépe opyta osãingo kuarahy oike peve.  Kuarahy oikévo, Josué omboguejyka umi mburuvicha guasu retekue osãingóva yvyra mátare. Ogueraha hikuái omombo upe itakua okañy haguépe. Ijuru omboty ita guasúpe ha upéicha oĩ koʼagãite peve.   Upéva upe árape voi hoʼa Josué po guýpe táva Maquedá. Kyse pukúpe ojuka opavavépe huvicha guasu reheve, ha ohundi opa upépe oikóvape hymba kuéra reheve. Ndohejái hekove mbaʼevete. Ha Jericó ruvicha guasúre ojapo haguéicha ojapo Maquedá ruvicha guasúre.   Upéi Josué mayma Israel ñemoñare ndive oho Macédagui ojeity Libná ári.  Ñandejára omoĩ upe táva huvicha guasu reheve Josué pópe. Kyse pukúpe ojuka mayma upépe oikóvape. Ndohejái hekove mbaʼevete. Jericó ruvicha guasúre ojapo haguéicha ojapo mburuvicha guasu upépe guáre.   Upéi Josué mayma Israel ñemoñare ndive oho Libnágui Láquispe; omongora ha upéi ojeity hiʼári.  Ñandejára omoĩ avei Laquis Israel ñemoñare pópe. Mokõi arahápe hoʼa ipópe kuéra ha ojuka kyse pukúpe mayma upépe oikóvape. Libná rehe ojapo haguéicha ojapo hikuái upépe.  Koʼã mbaʼe ojehu aja Horam, táva Gueser ruvicha guasu ou Laquis guápe oipytyvõ haguãicha. Ha osẽ chupe Josué Israel ñemoñare ndive ha ojuka Horam iñorãirõhára kuéra ndive. Ndohejái peteĩnte jepe hekove.   Upéi Josué mayma Israel ñemoñare ndive oho Láquisgui Eglónpe. Omongora ha upéi ojeity hiʼári.  Upéva upe árape voi hoʼa ipópe kuéra upe táva ha ojuka kyse pukúpe umi upépe oikóvape, ha ohundi opa mbaʼe Eglónpe, Láquispe ojapo haguéicha.   Upéi Josué mayma Israel ñemoñare ndive ohasa Eglóngui Hebrónpe  ha ojeity hiʼári.  Hoʼa ipópe kuéra ha kyse pukúpe ojuka umi upépe oikóvape huvicha guasu reheve. Upéicha avei ojapo umi táva kuérare oĩva ijerére. Avavépe ndohejái Josué hekove. Eglón rehe ojapo haguéicha ojapo ohundívo upe táva ha opa upépe oikóvape.   Upégui Josué mayma Israel ñemoñare ndive oguevi ha oguahẽ Debírpe,  ha ojeity hikuái upe táva ári.  Hoʼa ipópe kuéra upe táva ha huvicha guasu, ha táva kuéra oĩva Debir jerére. Kyse pukúpe ojuka ha ohundi umi upépe oikóvape. Ndohejái avavépe hekove. Hebrón ha huvicha guasúre, ha Libná ha huvicha guasúre ojapo haguéicha ojapo hikuái Debir ha huvicha guasúre.   Ha Josué omoĩ ipo guýpe upe yvy. Ipuʼaka ha ohundi umi mburuvicha guasu oikóva yvytýre, upe Néguebpe ha umi ñu rupi.  Ha Tupã, Israel Jára, heʼi haguéicha chupe ojuka ha ohundi opavavépe ha opa mbaʼe. Ndohejái mbaʼeve hekove.  Upéicha Josué pópe hoʼa upe yvy ojepysóva Cadés-Barnéagui Gaza peve, ha Goséngui Gabaón peve.  Tupã Israel Jára oipytyvõgui Israel guápe, peteĩ ndyrýpe hoʼa ipópe koʼã yvy huvicha guasu kuéra reheve.   Upéi Josué mayma Israel ñemoñare ndive ojevy hekohápe oĩva Guilgálpe. Jabín, mburuvicha guasu Hasor pegua ohendúvo umi mbaʼe Israel ñemoñare ojapóva heʼika hapicha mburuvicha guasu kuérape oñemoĩ haguã hendive Israel ñemoñarére. Oñatõi Jobab Madón guápe, Simrón ha Acsaf guápe,  ha opa umi oĩva yvate gotyo yvytýre, umi ysyry rembeʼýre oikóva yvy gotyo Yguasu Galiléagui ha umi oikóva kuarahy reike gotyo, táva Dor gotyo.  Omondo avei marandu umi Canaánpe oikóva kuarahy resẽ ha kuarahy reike gotyo; umi hitíta, ferezéo ha jebuséo kuérape oikóva yvytýre, ha umi hevéo kuérape oikóva yvyty Hermón pýre, Mispápe.  Koʼã 5 mburuvicha guasu ñorãirõhára reheve heta kavaju ha kárro ogueru. Hetáva hikuái yvykuʼi raʼỹicha, ikatuʼỹva jaipapa.  Koʼã 5 mburuvicha guasu ojotopa peteĩ hendápe ha upégui oho oñemohenda Merom Y rembeʼýpe. Upépe oñorãirõta hikuái umi Israel ñemoñare ndive.  Ñandejára heʼi Josuépe: —Ani rekyhyje chugui kuéra. Koʼẽramo guarã ajukapaitétama chupe kuéra. Peikupy mopẽ henda kuéra ha pehapy ikárro kuéra.   Oho chupe kuéra Josué ñorãirõhára kuéra reheve. Oimoʼãʼỹhágui, Israel ñemoñare ojeity hiʼári kuéra Merom y ypýpe.  Ñandejára oipytyvõ rupi ipuʼaka hese kuéra Israel ñemoñare. Omuña chupe kuéra táva Sidón ha Misrefot-Maim meve. Kuarahy reike gotyo katu omuña chupe kuéra ñu oĩva Mispá rovái peve. Israel ñemoñare ohundi ha ojukapaite chupe kuéra, ohejaʼỹre peteĩ hekove.  Josué ojapo Ñandejára heʼi haguéicha chupe. Omopẽ umi chupe kuéra ohayhuʼỹva renda kuéra kupy, ha ohapy ikárro kuéra.   Ojevy Josué ha oho táva Hasórpe. Upépe ojuka kyse pukúpe mburuvicha guasu upépe guápe. Mburuvicha guasu upe táva pegua hína upe omyakã vaekue opa umi ambuépe.  Ojuka avei opa umi upépe oikóvape ha ndohejái avave hekove. Ohundipaite opa mbaʼe ha upéi ohapy upe táva.   Josué pópe hoʼa avei umi mburuvicha guasu táva kuéra oñemoĩ vaekue oñondive. Umívare haʼe ikuã chaʼĩvo, ojuka kyse pukúpe ha ohundipaite Ñandejára rembiguái, Moisés heʼi haguéicha chupe.  Umi táva kuéra yvyty ruʼãre oĩvare katu, Israelgua mbaʼeve ndojapói. Táva Hasor añónte ohapy hikuái.  Israel ñemoñare oñombojaʼo opa mbaʼe ojuhúva koʼã távape, mymba kuéra avei. Umi upe rupi oikóvape katu ojukapaite hikuái ha ndohejái avavépe hekove.   Josué ojapopaite umi mbaʼe Moisés, Ñandejára rembiguái, heʼi vaekue chupe omboykeʼỹre mbaʼeve. Ñandejára upéicha voi heʼi vaekue Moiséspe, ha Moisés upéicha jey heʼi Josuépe.   Josué pópe hoʼa umi yvyty, upe Négueb, upe yvy hérava Gosén, umi ñu oĩva Jordán ysyry rembeʼýre, ha umi yvyty ha umi ñu oĩva Israélpe.  Upe yvy hoʼáva ipópe ojepyso yvyty Halac guive oĩva Seír yvy gotyo táva Baal-Gad peve oĩva Líbano retã ñúme, yvyty Hermón guýpe. Josué ikuã chaʼĩ mburuvicha guasu kuérare oikóva umi yvýpe ha ojukapaite chupe kuéra.  Josué heta oñorãirõ jepe hendive kuéra.   Peteĩ tavagua añoite opa umíva apytégui oñemoĩ vaekue peteĩ ñeʼẽme Israel ñemoñare ndive. Umíva hína umi hevéo kuéra oikóva Gabaónpe. Umi ambue katu ñorãirõme oñehundipa vaekue.  Ñandejára voi ombopyʼa hatã vaekue chupe kuéra oñemoĩ haguã Israel ñemoñare rehe ha upéicha oñehundipa haguã. Upéicha voi Ñandejára heʼi vaekue Moiséspe.   Umíva umi árape avei Josué oñemoĩ umi anakíta  kuérare ha ojukapa umi oikóva yvyty Hebrón, Debir, Anab; umíva hína umi yvyty oĩva Judá ha Israel yvýpe.  Umívape haʼe ohundipa itáva kuéra reheve.  Upéicha rupi opa vaekue umi anakíta ñemoñare Israel retãme. Táva Gaza, Gat ha Asdódpe mante hemby iñemoñare kuéra.   Upéicha Josué pópe hoʼa upe yvy, Ñandejára heʼi haguéicha Moiséspe. Josué ombojaʼo ha omeʼẽ opaite Israel ñemoñarépe upe yvy imbaʼe teerã. Upéi opa ñorãirõ upe tetãme. Koʼãva hína umi mburuvicha guasu oiko vaekue kuarahy resẽ gotyo Jordán ysyrýgui. Israel ñemoñare ohundi vaekue umívape ha oipeʼa chugui kuéra ijyvy. Upe yvy ojepyso hína Arnón ysyrýgui ha oguahẽ yvyty Hermónpe, opa upe ñu reheve oĩva kuarahy resẽ gotyo Jordán ysyrýgui.  Mburuvicha guasu kuéra upépe guare hína: Sihón, amorréo ruvicha guasu kuéra oikóva Hesbónpe. Hetã ojepyso Aroer guive oĩva Arnón ysyry rembeʼýpe Jaboc ysyry peve. Upépe oñepyrũ umi amoníta kuéra yvy (upéva hína Galaad yvy mbyte rupi peve).  Ipo guýpe avei oĩ upe yvy Yguasu Quinéret guive, Jordán ysyry pukukue oguahẽ meve Mar Muerto peve. Avei upe yvy oĩva Bet-Jesimot gotyo oguahẽ meve yvyty Pisgápe.  Og héra mburuvicha guasu Basán pegua. Haʼe peteĩva umi refaíta  kuéra hembýva ha oikóva táva Astarot ha Edréipe.  Hetã ojepyso yvyty Hermón ha Salcá guive yvy gotyo oguahẽ meve Guesur ha Maacá retãme, Galaad yvy mbyte peve. Sihón, Hesbón  ruvicha guasu yvy hína upéva.  Ñandejára rembiguái Moisés Israel ñemoñare ndive ohundi vaekue umívape. Ijyvykue Moisés omeʼẽ vaekue Rubén, Gad ha mbytere Manasés  ñemoñarépe ijyvyrã.   Koʼãva hína umi mburuvicha guasu oiko vaekue Jordán ysyrýgui kuarahy reike gotyo Josué, Israel ñemoñare ndive ohundi vaekue. Koʼã mburuvicha guasu kuéra retã ojepyso Baal-Gad guive opytáva Líbano ñúme, yvyty Halac peve. Upéva opyta Seír gotyo. Josué omeʼẽ Israel ñemoñare ñemoñarépe koʼã yvy imbaʼe teerã.  Upéi oĩ avei umi yvy oĩva yvytýre ha yvyty paʼũ rupi, ñúre, Jordán ysyry rembeʼýre, yvy ojeikoʼỹha ha upe Négueb.  Umi mburuvicha guasu Israel ñemoñare ohundi vaekue hína koʼãva: Jericó pegua, Ai pegua. Ai namombyrýi Betélgui.  Jerusalén pegua, Hebrón pegua,  Jarmut pegua, Laquis pegua,  Eglón pegua, Guézer pegua,  Debir pegua, Guéder pegua,  Hormá pegua, Arad pegua,  Libná pegua, Adulam pegua,  Maquedá pegua, Betel pegua,  Tapúah pegua, Héfer pegua,  Afec pegua, Sarón pegua,  Madón pegua, Hasor pegua,  Simrón-Merón pegua, Acsaf pegua,  Taanac pegua, Meguido pegua,  Quedes pegua, Jocneam pegua, oĩva yvyty Carmélope,  Dor pegua oĩva Dor yvýpe, Goím pegua oĩva Guilgálpe,  ha Tirsá pegua. Ohupyty vaekue 31 umi mburuvicha guasu. Josué niko itujáma, ha Ñandejára heʼi chupe: —Nde tujáma niko ha tuicha gueteri upe yvy hembýva Israel ñemoñare omoĩ vaerã ipo guýpe.  Koʼãva hína umi yvy opytáva: yvy oĩva filistéo ha guesuríta kuéra po guýpe  ojepysóva Sihor ysyrýgui, oĩva Egipto rembeʼýpe yvate gotyo Ecrón yvy opaha peve. Canaangua yvy hína upéva. Filistéo ruvicha kuéra oiko táva kuérape hérava Gaza, Asdod, Ascalón, Gat ha Ecrón.  Yvy gotyo katu oĩ umi Avingua yvy. Oĩ avei hína Canaangua yvy ojepysóva táva kuéra oĩva Sidón yvy guive Afec peve, oĩva amorréo kuéra retã oñepyrũháme.  Oĩ avei umi gublíta ojeʼeha, avei Líbano yvy ojepysóva kuarahy resẽ gotyo Baal-Gad guive. Upéva oĩ hína yvyty Hermón pýre, Hamat yvy peve.  Cheté voi amosẽta Israel renonderãgui mayma oikóvape yvytýre, kuarahy reike gotyo Líbano guive Misrefot-Maim  meve, ha umi Sidongua. Nde katu emeʼẽ mayma Israel guápe ijyvyrã, che haʼe haguéicha ndéve.   Koʼagãite voi embojaʼóta ko yvy ha remeʼẽta umi 9 Israel ñemoñarépe ha mbytere Manasés ñemoñarépe.   Rubén, Gad ha mbytere Manasés ñemoñarépe oñemeʼẽma vaekue yvy kuarahy resẽ gotyo Jordán ysyrýgui.  Ñandejára rembiguái Moisés omeʼẽ vaekue chupe kuéra kóicha:  yvy ojepysóva táva Aroer guive oĩva Arnón ysyry rembeʼýre, oguahẽ meve umi yvy yvate hérava Medeba, táva Dibón peve.  Avei táva kuéra oĩva Sihón yvýpe ojepysóva Amón retã meve. Sihón amorréo kuéra ruvicha guasu vaekue upe oikóva táva Hesbónpe.  Oñemeʼẽ avei chupe kuéra Galaad ha umi guesuréo ha maacatéo yvy kuéra; yvyty Hermón ha Basán tuichakue, Salcá peve.  Basán retã ruvicha guasu vaekue Og. Haʼe oisãmbyhy hetã táva Astarot ha Edrei guive. Og niko upe ipaha opytáva umi refaíta kuéragui.  Moisés umívape ohundi vaekue ha oipeʼa chugui kuéra ijyvy.  Israel ñemoñare katu ndaikatúi omosẽ umi guesuréo ha maacatéo. Upévare koʼagãite peve umíva oiko Israel ñemoñare apytépe.   Leví ñemoñarépe año Moisés nomeʼẽi ijyvyrã. Tupã voi heʼi vaekue chupe kuéra guarãha opa mbaʼe kuaveʼẽ ojehapýva Tupã, Israel Járape.   Moisés omeʼẽ vaekue Rubén ñemoñarépe ijyvyrã.  Ijyvy kuéra ojepyso táva Aroer guive oĩva Arnón ysyry rembeʼýpe ha upe táva guive oĩva ñu mbytépe oguahẽ meve Medebápe.  Oñemeʼẽ avei chupe kuéra Hesbón ha umi táva kuéra opuʼãva umi yvy yvate rupi. Umíva hína: Dibón, Bamot-Baal, Bet-Baal-Meón,  Jahas, Cademot, Mefáat,  Quiriataim, Sibmá, Séret-Sáhar opuʼãva yvyty ruʼãme oĩva ñu mbytépe.  Ohupyty avei chupe kuéra: Bet-Peor, Bet-Jesimot ha yvyty Pisgá yke;  Táva kuéra oĩva umi rupi niko Sihón, amorréo kuéra ruvicha guasu, mbaʼe. Sihón oiko vaekue táva Hesbónpe ha Moisés ohundi vaekue chupe ohundi haguéicha Madián ruvicha guasu kuérape oĩva ipo guýpe. Umíva hína Eví, Réquem, Sur, Hur ha Reba.  Upéicha avei, umi Israel ñemoñare ojuka vaekue Balaámpe, Beor raʼy; paje apoha haʼe.  Rubén ñemoñare yvy ohupyty Jordán ysyry ha oñemeʼẽ chupe kuéra opa táva ha tekoha reheve oĩva ipype.   Moisés omeʼẽ vaekue Gad ñemoñarépe ijyvyrã hetakue javeve.  Chupe kuéra ohupyty Jazer ha opa umi táva oĩva Galaádpe. Avei umi Amongua retã mbytere Aroer peve. Aroer oĩ hína Rabá rovái.  Ohupyty avei chupe kuéra Hesbón guive Ramat-Mispé ha Betonim; avei Mahanaim guive Debir peve.  Ñúme katu ohupyty chupe kuéra koʼã táva hembýva mburuvicha guasu Sehónpe: Bet-Aram, Bet-Nimrá, Sucot ha Zafón. Jordán ysyry peve ojepyso kuarahy resẽ gotyo ijyvy ha yvy gotyo katu Jordán oñehẽ meve Yguasu Cinerétpe.  Kóicha vaekue Gad ñemoñare kuéra yvy, táva ha hekoha kuéra reheve.   Moisés omeʼẽ mbytere Manasés ñemoñarépe ijyvyrã.  Ijyvy kuéra Basán tuichakue; upéva hína mburuvicha guasu Og retã vaekue. Avei ohupyty chupe kuéra 70 táva oĩ vaekue Jaír po guýpe.  Ohupyty avei chupe kuéra Galaad yvy mbytere ha táva Astarot ha Edrei. Opa koʼã mbaʼe oñemeʼẽ Manasés raʼy Maquir ñemoñarépe ombojaʼo haguã taʼýra kuéra apytépe.   Péicha Moisés ombojaʼo vaekue upe yvy Moab ñúme kuarahy resẽ gotyo Jordán ysyrýgui.  Leví ñemoñarépe katu Moisés nomeʼẽi ijyvyrã. Tupã voi heʼi vaekue chupe kuéra guarãha opa mbaʼe kuaveʼẽ ojererúva Tupã, Israel Járape. Kóicha upe Canaán yvy opytáva kuarahy reike gotyo Jordán ysyrýgui oñembojaʼo vaekue Israel guápe. Paʼi Eleazar ha Josué, Nun raʼy, ha Israel myakãhára kuéra ombojaʼo chupe kuéra upe yvy.  Ha Ñandejára heʼi haguéicha Moiséspe, upéicha haʼe ojapo. Oity hikuái poʼa omeʼẽ haguã umi 9 Israel ñemoñarépe ijyvyrã ha mbytere Manasés ñemoñarépe.   Moisés niko omeʼẽma vaekue voi Rubén ha Gad ñemoñarépe ha mbytere Manasés  ñemoñarépe ijyvyrã kuarahy resẽ gotyo Jordán ysyrýgui. Levíta  kuérape katu nomeʼẽi ijyvyrã.  José raʼy mokõi Manasés ha Efraín ñemoñarégui oiko vaekue mokõi ñemoñare. Levíta kuérape katu noñemeʼẽi yvy. Oñemeʼẽ chupe kuéra táva kuéra imbaʼerã ñu reheve oĩva ijerekuévo, upépe hymba kuéra oguereko haguã.  Ha Ñandejára heʼi haguéicha Moiséspe, upéicha ojapo hikuái ombojaʼóvo upe yvy.   Caleb niko Jefuné raʼy, haʼe kuéra cenezéo. Israel ñemoñare oĩ aja Guilgálpe oñemboja Judá ñemoñare Josué rendápe, ha Caleb heʼi Josuépe: —Nde reikuaa porã upe Ñandejára heʼi vaekue ñande rehe  hembiguái Moiséspe, Cadés-Barnéape.  Ñandejára rembiguái Moisés che mbou ramo Cadés-Barnéagui ko yvy kóva rehe amaña ñemi haguã, 40 áño areko vaekue. Upéi opa mbaʼe amombeʼu vaekue chupe oĩ hagueichaite.   Umi che ndive oho vaekue katu ojevývo, omokangypa ñande rapicha kuérape. Che katu ajapo Tupã che Jára heʼi hagueichaite chéve.  Upéva upe árape Moisés omeʼẽ vaekue chéve iñeʼẽ Tupã rérape heʼívo: ‘Nde ha nde raʼy kuéra mbaʼe teerã opytáta upe yvy reguata hague rupi. Ne año Tupã che Járape ne remboykéi.’   Heʼive Caleb: —Ojapo hína 45 áño, Israel ñemoñare oiko ramo guare umi yvy ojeikoʼỹha rupi Ñandejára péicha heʼi hague Moiséspe. Emaʼẽ che rehe koʼágã. Tupã che reja aikove iñeʼẽ oiko haguã. Arekóma 85 áño,  ha che mbarete gueteri Moisés che mbou ramo guaréicha. Na che kangýi ha aime gueteri añorãirõ haguãicha, ha aju ha aha haguãicha águio ha pégotyo.   Emeʼẽ chéve upe yvyty Ñandejára heʼi vaekue oñemeʼẽ haguã chéve. Upérõ nde rehendu vaekue avei upépe oikoha umi ijyvatetéva, anakíta  ojeʼeha. Itáva kuéra tuicha-tuicha ha ikorapy jere yvate. Ñandejára oĩ ramo che ndive heʼi haguéicha oĩtaha, che amosẽmbáne chupe kuéra upégui.   Ohovasa Josué Jefuné raʼy Calébpe ha omeʼẽ chupe Hebrón iñemoñare kuérape guarã.  Ko ára peve Caleb ñemoñare kuéra mbaʼe hína Hebrón. Oñemeʼẽ chupe kuéra Caleb nomboykéi haguére Tupã, Israel Járape.  Hebrón niko héra ypy vaekue Quiriat-Arbá. Arbá vaekue upe kuimbaʼe ijyvatevéva umi anakíta apytépe. Upe rire pyʼa guapýpe ojeiko upépe ñorãirõ opa rire. Yvy ohupyty vaekue Judá ñemoñarépe ojepyso Edom retã meve ha yvy gotyo katu yvy ojeikoʼỹha Sin hérava peve.  Yvy gotyo ijyvy kuéra oñepyrũ Mar Muerto opaha guive,  upégui oho yvy gotyo ha ohasa Páso Alakran rupi, ohupyty yvy ojeikoʼỹha Sin hérava ha upégui Cadés-Barnéape. Upéi oho táva Hezrónpe, upégui opuʼã yvate Adar gotyo ha upégui oguejy Cárcape.  Ohasa Asmón rupi. Upégui osẽ Egipto ysyrýpe ha oho Yguasu Mediterráneope. Kóicha hína upe yvy Judá ñemoñare mbaʼéva, yvy gotyo.  Kuarahy resẽ gotyo katu upe yvy kóicha: oñepyrũ Mar Muértogui ha oho Jordán ysyry juru peve. Yvate gotyo oñepyrũ Jordán ysyry jurúgui,  upégui oho Bet-Hoglá rupi ha ohasa yvate gotyo Bet-Arabápe oguahẽ meve Bohan itápe. Bohan niko Rubén raʼy vaekue.  Upéi Acor ñúgui ojupi Debir peve ha opuʼã yvate Guilgal gotyo, oĩva Páso Adumim rovái, yvy gotyo upe ysyrýgui. Upégui ohasa En-Semes yvu kuéra rupi ha oguahẽ En-Roguélpe.  Ha upéi opuʼã jey, oúvo yvy guio, Ben-Hinom ñu rupi Jebús yvyty yvy gotyo, omopuʼãháme táva Jerusalén. Upégui ojupi yvyty ruʼãme oĩva kuarahy reike gotyo Hinom ñúgui ha yvate gotyo Refaim ñúgui.  Upe yvyty ruʼãgui ojere ha oguahẽ Neftóah yvu kuéra rupi. Ohasa táva kuéra rupi oĩva yvyty Efrón ári ha ojepoka ohóvo táva Baálape. Upéva hérava avei Quiriat-Jearim.  Baalágui upe yvy ojere kuarahy reike gotyo yvyty Seír gotyo. Ohasa Quesalón rupi, yvyty Jearímgui yvate gotyo ha upégui oguejy Bet-Sémespe. Upéi ohasa Timná rupi,  ha oho umi yvyty mátare Ecróngui yvate gotyo. Upéi ojere Sicrón gotyo ha ohasa rire yvyty Baalá rupi osẽ Jabneélpe. Upe yvy upégui oho opa Yguasu Mediterráneope,  oĩva kuarahy reike gotyo Judá ñemoñare yvýgui, iñakã guive opaha peve. Kóva ko yvýpe oiko Judá ñemoñare.   Jefuné raʼy, Calébpe oñemeʼẽ ijyvyrã Judá ñemoñare apytépe, Ñandejára heʼi haguéicha Josuépe. Oñemeʼẽ chupe Quiriat-Arbá upéva hína táva Hebrón. Arbá niko Anac ru vaekue.  Caleb omosẽ upégui mbohapyvéva Anac raʼýpe: Sesai, Ahimán ha Talmáipe.   Upégui oho oñorãirõ haguã Debirgua ndive. Upéva upe táva héra vaekue ymave Quiriat-Séfer.  Upérõ Caleb heʼi umi hendive ohóvape: —Upe ipuʼakáva táva Quiriat-Séfer rehe, upévape che ameʼẽta che rajy Acsa hembirekorã.   Upe táva hoʼa Otoniel, Caleb sovríno pópe. Ha Caleb omeʼẽ chupe tajýra Acsa hembirekorã.  Ohóvoma imenarã rógape, kóva omoinge chupe iñakãme ojerure haguã itúvape ijyvyrã. Oguejy upe kuña hymba vúrro árigui ha oporandu chupe itúva: —Mbaʼéiko reipota?   Heʼi chupe itajýra: —Remeʼẽ niko kuri chéve yvy Néguebpe, ha koʼágã aipota remeʼẽ chéve yvy, ykua oĩháme. Ha Caleb omeʼẽ chupe upe ykua oĩva yvatévo gotyo ha upe ykua oĩva yvývo gotyo.   Kóicha oñembojaʼo vaekue yvy Judá ñemoñare kuéra apytépe.  Táva kuéra oĩva yvy gotyo ha opytáva Edom retã ypýpe hína koʼãva: Cabseel, Éder, Jagur,  Quiná, Dimoná, Adadá,  Quedes, Hasor, Itnán,  Zif, Télem, Bealot,  Hasor-Hadatá, Queriot, Hesrón (hérava avei Hasor),  Amam, Semá, Moladá,  Hasar-Gadá, Hesmón, Bet-Pélet,  Hasar-Sual, Beerseba,  Baalá, Iim, Ésem,  Eltolad, Quesil, Hormá,  Siclag, Madmaná, Sansaná,  Lebaot, Silhim, ha En-Rimón. Oĩ 29 táva itekoha reheve.   Ñúre katu oĩ koʼã táva: Estaol, Sorá, Asná,  Zanóah, En-Ganim, Tapúah, Enam,  Jarmut, Adulam, Socó, Azecá,  Saaraim, Aditaim, Guederá, Guederotaim. Oĩ 14 táva itekoha reheve.   Upéi oĩ Senán, Hadasá, Migdal-Gad,  Dileán, Mispá, Jocteel,  Laquis, Boscat, Eglón,  Cabón, Lahmam, Quitlís,  Guederot, Bet-Dagón, Naamá, Maquedá. Oĩ 16 táva itekoha reheve.   Avei Libná, Éter, Asán,  Iftah, Asná, Nesib,  Queilá, Aczib, Maresá; koʼãva 9 táva itekoha reheve.   Oĩ Ecrón ha táva kuéra reheve oĩva ijerére.  Ha Ecróngui yguasu peve, oĩ opa upe yvy Asdod ypy pegua.   Upéi Asdod itáva kuéra reheve; Gaza itáva kuéra reheve Egipto ysyry ha yguasu peve.   Yvytýre katu ohupyty Judá ñemoñarépe koʼã táva: Samir, Jatir, Socó,  Daná, Quiriat-Sana (hérava avei Debir),  Anab, Estemoa, Anim,  Gosén, Holón, Guiló. Oĩ 11 táva itekoha reheve.   Oĩ avei Arab, Dumá, Esán,  Janum, Bet-Tapúah, Afecá,  Humtá, Quiriat-Arbá (hérava avei Hebrón), ha Sior. Oĩ 9 táva itekoha reheve.   Avei Maón, Carmel, Zif, Jutá,  Jezreel, Jocdeam, Zanóah,  Caín, Guibeá ha Timná. Oĩ 10 táva itekoha reheve.   Halhul, Bet-Sur, Guedor,  Maara, Bet-Anot, Eltecón: 6 táva kuéra tekoha reheve.   Quiriat-Baal (hérava avei Quiriat-Jearim) ha Rabá itekoha reheve.   Yvy ojeikoʼỹháme katu opyta koʼãva: Bet-Arabá, Midín, Secacá,  Nibsán (juky oñerenohẽhágui), ha En-Gadi: koʼãva 6 táva itekoha reheve.   Judá ñemoñare katu ndaikatúi omosẽ jebuséo kuérape oikóva Jerusalénpe. Koʼagãite peve haʼe kuéra oiko Jerusalénpe Judá ñemoñare apytépe. Upe yvy José ñemoñare ohupytýva oñepyrũ Jordán ysyrýgui Jericó rovái ha oguejy Jericó ykua peve. Upégui opuʼã yvate gotyo ohasa yvy ojeikoʼỹha rupi oguahẽ meve yvy ijyvatehápe, táva Betel oĩháme.  Betélgui, hérava Luz avei, ohasa Atarot rupi ohóvo arquíta retã gotyo.  Upégui ojepoka kuarahy reike gotyo, jafletíta retã gotyo oguahẽ meve Bet-Horónpe oĩva umi yvyty mátape, ohasa Guézer rupi ha oho opa Yguasu Mediterráneope.  José raʼy kuéra Efraín ha Manasés yvy kóicha vaekue.   Péicha vaekue umi Efraín ñemoñare yvy: ijyvy kuéra oñepyrũ kuarahy resẽ gotyo Atarot-Adar guive ha oho Bet-Horónpe oĩva yvyty ári.  Upégui osẽ yguasúpe. Yvate gotyo katu opa Micmetátpe ha upégui oho kuarahy resẽ gotyo Taanat-Silo peve. Upéi ohasa Janoa rupi,  ha oguejy Atarot ha Naarátpe. Upégui oho opa Jericó rehe ha oho ojekutu Jordán ysyrýre.  Kuarahy reike gotyo katu ijyvy kuéra opa Caná ysyrýpe, iñakã oĩ Tapúape ha upégui oho opa Yguasu Mediterráneope. Kóva hína Efraín ñemoñare yvy, haʼe kuéra oñombojaʼóva.  Ojeheja avei chupe kuéra táva kuéra oĩva Manasés ñemoñare yvýpe. Koʼãva hína Efraín ñemoñare mbaʼe.  Efraín ñemoñare katu nomosẽi táva Guézergui umi cananéo upépe oikóvape.  Oheja umíva oiko ijapytépe kuéra ha oguereko chupe kuéra hembiguái ramo. Ko ára peve umi cananéo kuéra oiko upépe. Kóicha upe yvy José raʼy ypykue Manasés ñemoñarépe oñemeʼẽ vaekue. Galaad ru Maquir, Manasés raʼy ypykuépe oñemeʼẽ Galaad ha Basán yvy opytáva kuarahy resẽ gotyo Jordán ysyrýgui. Maquir kuimbaʼe pyʼa guasu ha heta oñorãirõ vaekue.  Ambue Manasés ñemoñare kuérape avei oñembojaʼo ijyvyrã; umíva hína Abiézer, Hélec, Asriel, Siquem, Héfer ha Semidá. Koʼãva hína José raʼy, Manasés remineno.  Manasés raʼy raʼyre avei Galaad vaekue. Galaad raʼy peteĩ héra vaekue Selofhad. Ndaitaʼýrai vaekue haʼe; itajýra katu 5 vaekue ha umíva héra vaekue Mahlá, Noá, Hoglá, Milcá ha Tirsá.  Selofhad rajy kuéra oho paʼi Eleazar, Josué ha Israel ñemoñare myakãhára rendápe ha heʼi chupe kuéra kóicha: —Ñandejára heʼi vaekue Moiséspe ore pehẽngue kuéra kuimbaʼépe oñemeʼẽ haguéicha ijyvyrã, oréve avei oñemeʼẽ haguã. Ha oñemeʼẽ chupe kuéra ijyvyrã ipehẽngue kuéra apytépe Ñandejára heʼi haguéicha.  Upévare ohupyty Manasés ñemoñarépe 10 yvy pehẽngue; jepe oñemeʼẽma chupe kuéra Galaad ha Basán yvy oĩva kuarahy resẽ gotyo Jordán ysyrýgui.  Manasés ñemoñarépe ohupyty haguéicha yvy, tajýrape avei ohupyty. Galaad yvy katu oñemeʼẽ Manasés ñemoñare rembyrépe.   Manasés yvy ojepyso Aser ñemoñare kuéra yvy guive Micmetat peve, oĩva Siquem rovái. Upégui oho yvy gotyo táva hérava Tapúah peve.  Yvy oĩva Tapúah jerére niko Manasés ñemoñare mbaʼe, upe táva katu ohupyty Efraín ñemoñarépe, ha ijyvy kuéra rembeʼýpe oĩ.  Upéi Manasés ñemoñare yvy oho opa Caná ysyrýre, oĩva yvy gotyo. Oho upe ysyry pukukue osẽ meve yguasúpe. Caná ysyrýgui yvate gotyo niko Manasés ñemoñare yvy ha táva kuéra oĩva ipype katu Efraín ñemoñare mbaʼe, jepe umíva oĩ Manasés ñemoñare yvýpe.  Caná ysyrýgui yvy gotyo opyta Efraín ñemoñare yvy. Manasés ñemoñare yvy katu opyta upe ysyrýgui yvate gotyo. Kuarahy reike gotyo oho opa Yguasu Mediterráneope. Aser ñemoñare yvy opyta yvate gotyo chugui. Isacar ñemoñare yvy katu opyta kuarahy resẽ gotyo.  Isacar yvýpe Manasés ñemoñare ohupyty avei koʼã táva itekoha kuéra reheve: Bet-Seán, Ibleam, Dor, Endor, Taanac ha Meguido.  Manasés ñemoñare ndaipuʼakái cananéo kuérare oikóva umi távape. Koʼãva oñemoĩ hese kuéra ha ndoʼái Manasés ñemoñare po guýpe.  Upéi Israel ñemoñare oñemombareteve ramo jepe nomosẽi chupe; oguerekónte chupe kuéra hembiguái ramo.   Peteĩ jey oñemboja Josué rendápe José ñemoñare ha heʼi chupe: —Nde niko peteĩnte remeʼẽ oréve ore yvyrã. Ore katu niko ore reta, Ñandejára imbaʼe porãgui ore ndive.   Heʼi chupe kuéra Josué: —Pende reta ramo peẽ ha michĩ ramo peẽme pende yvy, tapeho peity kaʼaguy umi ferezéo ha refaíta yvýpe.   José ñemoñare heʼi Josuépe: —Añete niko umi yvyty kuéra nda ore rupytypa véima. Canaangua kuéra oikóva ñúre katu ikárro fiérropa, upéichante avei Bet-Seangua, umi ijerére oĩva ha umi oikóva Jezreel ñúme.   Josué heʼi José ñemoñarépe: —Peẽ niko pende reta ha pene mbarete; ndapepyta moʼãi peteĩ yvy rehevénte.  Pene mbaʼerã avei yvyty, kaʼaguy meme ramo jepe umíva. Ágã peity rire umi kaʼaguy upe yvy pene mbaʼéta. Umi cananéo katu pemuñambáta imbarete ha ikárro fiérropa ramo jepe hikuái. Maymáva Israel ñemoñare oñembyaty táva Sílope. Upépe omopuʼã hikuái Tupã Jotopa Róga. Upérõ opa upe yvy oĩma vaekue Israel ñemoñare po guýpe.  Oĩ gueteri upérõ 7 Israel ñemoñare ijyvyʼỹva. Noñemeʼẽigui gueteri chupe kuéra ijyvy teerã.  Josué heʼi Israel guápe: —Arakaʼe peve piko árupinte peikóta? Tapeho peñemombaʼe upe yvýre Tupã pende ru kuéra ypykue Jára omeʼẽva peẽme.  Peiporavo 21 kuimbaʼe, mbohapy-hapy opa umi 7 ñemoñare guágui. Umíva amondóta tohecha porã ko yvy ha ágã upéi tou teʼi chéve mbaʼeichaitépa ikatu ñambojaʼo.  Ñambojaʼóta upe yvy 7 hendápe. Judá ñemoñare oguerekóma voi yvy imbaʼéva yvy gotyo ha José ñemoñare upéichante avei yvate gotyo.  Kuatiáre pemoĩta chéve mbaʼeichaitépa ha moõ rupi pembojaʼo 7 hendápe upe yvy. Upéicha perúta chéve ha Tupã Ñandejára renondépe aitýta peẽme poʼa pende yvyrãre.  Leví ñemoñarépe noñemeʼẽ moʼãi ijyvyrã. Chupe kuéra ohupyty opa kuaveʼẽgui ojererúva Ñandejárape.  Gad, Rubén ha mbytere Manasés ñemoñarépe katu, oñemeʼẽ vaekue ijyvyrã Jordán ysyry mboypýri, kuarahy resẽ gotyo. Tupã rembiguái, Moisés omeʼẽ vaekue chupe kuéra upépe.  Umi kuimbaʼe ohóvo ohecha upe yvy, Josué heʼi chupe kuéra kóicha: —Tapeho pehecha upe yvy ha pemoĩ kuatiáre. Ágã peju jeývo che rendápe, che aitýta peẽme poʼa pende yvyrã rehe Ñandejára renondépe koʼa Sílope voi.   Oho umi kuimbaʼe ohechávo upe yvy. Ha ombojaʼo hikuái 7 hendápe. Omoĩmbaite kuatiáre opa táva ojuhúva ha ojevy hikuái Sílope, Josué rendápe.  Ha Sílope, Ñandejára renondépe, Josué oity chupe kuéra poʼa ijyvyrãre. Omeʼẽ Israel ñemoñarépe ijyvyrã upe hoʼaháicha chupe kuéra.   Benjamín ñemoñarépe oity poʼa ha hoʼa chupe kuéra ijyvyrã Judá ha José ñemoñare yvy paʼũme.  Benjamín ñemoñare yvy oñepyrũ yvate gotyo Jordán ysyrýgui. Upégui oho ohasa Jericógui yvate gotyomi ha ojupi umi yvytýre oĩva kuarahy reike gotyo. Upégui ojepyso yvy ojeikoʼỹha meve hérava Bet-Avén.  Ohasa upégui táva Luz, hérava avei Betel rupi, yvy gotyo ha oguejy táva Atarot-Adar peve. Upéva oĩ hína yvytýpe táva Bet-Horóngui yvy gotyo. Upéva hína Bet-Horón opuʼãva umi yvyty mátape.  Upéi upe yvy ojere Yguasu Mediterráneo gotyo, yvy gotyo upe yvyty oĩva Bet-Horón rováigui, táva Quiriat-Baálpe peve, hérava avei Quiriat-Jearim. Kóva ko táva Judá ñemoñare mbaʼe.   Yvy gotyo katu upe yvy oñepyrũ táva Quiriat-Jearim opaha guive. Upéi oho kuarahy reike gotyo Neftóah ykua peve.  Upégui oguejy yvy gotyo oguahẽ meve yvyty opaha peve oĩva Ben-Hinom ñu rovái, yvate gotyo Refaim ñúgui. Upégui oguejy Hinom ñúme ha ohasa yvyty Jebúsgui yvy gotyo oguahẽ meve ykua En-Roguélpe.  Opuʼã upéi yvate gotyo ha osẽ táva En-Sémespe ha ohasa oho táva Guelilótpe, Páso Adumim rovái, ha oguejy Bohan ita oĩháme. Bohan peteĩva Rubén raʼy vaekue.  Upégui ohasa yvytýre yvate gotyo, ñu oĩva hína Jordán ysyry rovái ha ojepoi Jordán ysyry peve.  Ohasa rire Bet-Hoglágui yvate gotyo, oho osẽ Mar Muerto akãme, oñehẽháme Jordán ysyry. Péicha vaekue yvy gotyo upe yvy.   Kuarahy resẽ gotyo katu upe yvy opa Jordán ysyrýre. Kóicha vaekue upe yvy oñemeʼẽva Benjamín ñemoñarépe imbaʼe teerã.   Koʼãva hína umi táva oñemeʼẽ vaekue Benjamín ñemoñarépe: Jericó, Bet-Hoglá, Émec-Quesís,  Bet-Arabá, Semaraim, Betel,  Avim, Pará, Ofrá,  Quefar-Haamoní, Ofní ha Gueba. Koʼã 12 táva, tekoha reheve.  Avei Gabaón, Ramá, Beerot,  Mispá, Quefirá, Mosá,  Réquem, Irpeel, Taralá,  Selá, Élef, Jebús, hérava avei Jerusalén; Guibeá ha Quiriat, 14 táva itekoha reheve. Péicha vaekue upe yvy ohupytýva Benjamín ñemoñarépe. Benjamín ñemoñare rapykuéri, Simeón ñemoñare ohupyty ijyvyrã oitývo hikuái poʼa. Judá ñemoñare apytépe ohupyty chupe kuéra ijyvyrã.  Koʼã táva ohupyty haʼe kuéra: Beerseba, Sebá, Moladá;  Hasar-Sual, Balá, Ésem,  Eltolad, Betul, Hormá;  Siclag, Bet-Marcabot, Hasar-Susá,  Bet-Lebaot ha Saruhén. Koʼã 13 táva itekoha reheve.  Avei ohupyty haʼe kuéra koʼã táva: En-Rimón, Éter ha Asán itekoha reheve.  Upéicha avei ohupyty haʼe kuéra opa umi táva oĩva táva Baalat-Beer peve, hérava avei Ramat, opytáva Néguebpe. Kóicha vaekue upe yvy oñemeʼẽva Simeón ñemoñarépe.   Simeón ñemoñare yvy opyta Judá ñemoñare yvýpe. Judá ñemoñarépe oñemeʼẽva yvy niko tuicháma chupe kuéra guarã ha upévare oñemeʼẽ Simeón ñemoñarépe Judá ñemoñare kuéra yvýgui.   Mbohapyha poʼa ojeitýva ohupyty Zabulón ñemoñarépe. Ijyvy kuéra oñepyrũ táva Sarídpe;  upégui ojepyso kuarahy reike gotyo táva Mahlá peve. Upéi ohasa táva Dabéset rupi ha oho opa upe ysyry rehe oĩva táva Jocneam rovái.  Sarídgui katu oho kuarahy resẽ gotyo Quislot-Tabor peve. Upégui oho táva Daberat rupi ha opuʼã yvate gotyo táva Jafía peve.  Upégui ohónte hína kuarahy resẽ gotyo Gat-Héfer peve. Ohasa Itá-Casín rupi, oguahẽ táva Rimónpe ha upéi ojere táva Neá gotyo.  Ijyvy kuéra akã katu ojere rire Hanatón gotyo oho opa táva Jefté-El ñúme.  Kóva ko yvýpe oĩ 12 táva itekoha reheve ohupytýva haʼe kuéra. Umíva apytépe oĩ táva Catat, Nahalal, Simrón, Idala ha Belén.  Péicha vaekue upe yvy oñemeʼẽva Zabulón ñemoñarépe, itáva ha itekoha reheve.   Zabulón ñemoñare rire, hoʼa poʼa Isacar ñemoñarépe oñemeʼẽ haguã chupe kuéra ijyvyrã.  Haʼe kuéra ohupyty táva Jezreel, Quesulot, Sunem,  Hafaraim, Sihón, Anaharat,  Rabit, Quisión, Ebes,  Rémet, En-Ganim, En-Hadá ha Bet-Pasés.  Ijyvy kuéra ohupyty yvyty rusu Tabor hérava. Avei táva Sahasimá ha Bet-Semes ha oho Jordán ysyry peve. Oĩ 16 táva itekoha reheve ohupyty haʼe kuéra.  Péicha vaekue upe yvy oñemeʼẽva Isacar ñemoñarépe, itáva ha itekoha reheve.   Isacar ñemoñare rire, hoʼa Aser ñemoñarépe ijyvyrã.  Haʼe kuéra ohupyty koʼã táva: Helcat, Halí, Beten, Acsaf,  Alamélec, Amad ha Misal. Kuarahy reike gotyo ijyvy kuéra oguahẽ yvyty rusu Carmelo héravape ha Sihor-Libnat peve.  Kuarahy reike gotyo ijyvy kuéra opuʼã yvate gotyo táva Bet-Dagón peve. Oja ohóvo Zabulón ñemoñare yvýre, táva Jefté-El ñúre, táva Bet-Émec ha Neiel rupi oguahẽ meve Cabúlpe.  Ohupyty avei táva Abdón, Rehob, Hamón ha Caná oguahẽ meve táva guasu Sidónpe.  Upégui ojere Ramá gotyo ha ohasa Tiro rupi, upe táva ikorapy jere ita jere yvatéva. Ohasa rire Hosa rupi oho opa Yguasu Mediterráneope. Koʼã táva avei ohupyty haʼe kuéra: Mahaleb, Aczib,  Umá, Afec ha Rehob. Oñondive oĩ 22 táva itekoha reheve.  Péicha vaekue upe yvy itáva kuéra reheve oñemeʼẽ vaekue Aser ñemoñarépe.   Aser ñemoñarépe oñemeʼẽ rire ijyvyrã, hoʼa Neftalí ñemoñarépe guarã.  Ijyvy kuéra oñepyrũ táva hérava Heléfgui ha oho Elón-Saananim, Adamí-Néqueb ha Jabneel rupi Lacum peve, ha opa Jordán ysyry rembeʼýpe.  Kuarahy reike gotyo katu ijyvy kuéra oñepyrũ Aznot-Tabórgui ha oho táva Hucoc peve. Yvy gotyo oja Zabulón ñemoñare yvýre, kuarahy reike gotyo katu Aser ñemoñare mbaʼévare. Kuarahy resẽ gotyo oĩ Neftalí ñemoñare yvy, oguahẽva Jordán ysyry peve.  Umi táva ikorapy jere ita yvatéva ohupytýva haʼe kuéra hína koʼãva: Sidim, Ser, Hamat, Racat, Quinéret,  Adamá, Ramá, Hasor,  Quedes, Edrei, En-Hasor,  Irón, Migdal-El, Horem, Bet-Anat ha Bet-Semes. Oĩ 19 táva itekoha reheve.  Kóicha vaekue upe yvy ohupytýva Neftalí ñemoñarépe itáva ha itekoha reheve.   Upéi hoʼa Dan ñemoñarépe ijyvyrã.  Ijyvy kuérape oĩ hína koʼã táva haʼe kuéra ohupytýva: Sorá, Estaol, Ir-Semes,  Saalbim, Aialón, Jetlá,  Elón, Timnat, Ecrón,  Eltequé, Guibetón, Baalat,  Jehud, Bené-Berac, Gat-Rimón,  Mejarcón ha Racón, ha upe yvy oĩva Jope rovái.   Ha michĩguima chupe kuéra ko yvy, Dan ñemoñare oho ojeity táva Lésem ári, ha ojukapa rire umi upépe oikóvape oñemombaʼe hese. Opyta oiko upépe ha ombohéra upe táva itúva ypykue rérape: Dan.   Kóicha vaekue oñemeʼẽ ramo Dan ñemoñarépe ijyvyrã, itáva ha itekoha reheve.   Oity rire poʼa ha oñombojaʼopa rire upe yvy, Israel ñemoñare omeʼẽ Josuépe ijyvyrã ijapytépe kuéra. Josué niko Nun raʼy vaekue.  Ñandejára heʼi haguéicha, oñemeʼẽ chupe upe táva haʼe voi ojerure vaekue, oĩva Efraín yvytýre hérava Timnat-Sérah. Josué omopuʼã jey upe táva ha oiko upépe.   Kóicha vaekue yvy oñembojaʼo ramo guare Israel ñemoñare apytépe. Paʼi Eleazar, Nun raʼy Josué ha umi Israel guápe omyakãva, oity poʼa upe yvýre táva Silópe Ñandejára renondépe, Jotopa Róga rokẽme. Péicha upe yvy oñembojaʼo vaekue. Omano rire Ñandejára rembiguái Moisés, oñeʼẽ Ñandejára Josué, Nun raʼýpe. Josué oipytyvõ vaekue Moiséspe.   Ñandejára heʼi chupe: —Che rembiguái Moisés niko omanóma. Eñembosakoʼi opa Israel ñemoñare kuéra ndive ha pehasa Jordán ysyry mboypýri upe yvy peẽme ameʼẽvape.  Josué heʼi umi omyakãvape tetã Israel:   —Tapeho peje opavavépe tombyaty hoʼu vaerã. Koʼẽ ambue ramo jahasáta Jordán ysyry mboypýri ñañemombaʼe haguã upe yvýre Tupã Ñandejára omeʼẽva ñandéve.   Josué heʼi Rubén, Gad ha Manasés ñemoñare mbyterépe:   —Pene manduʼápa Ñandejára rembiguái Moisés heʼi hague peẽme: “Tupã Ñandejára omeʼẽta peẽme ko yvy oĩva kuarahy resẽ gotyo Jordán ysyrýgui peñemohenda haguã.”   Heʼi hikuái Josuépe: —Opa umi eréva rojapóta ha mamo ore mondohápe rohóta.  Moisés ñeʼẽ rojapo haguéicha upéicha avei ne ñeʼẽ rojapóta. Ha rojerure Ñandejárape haʼe oĩ haguã ne ndive Moisés ndive oĩ haguéicha.  Oĩ ramo opuʼãva nde rehe térã ojapoʼỹva ne ñeʼẽ, upéva tojejuka. Nde katu, ta ne mbarete ha ta nde pyʼa guasu. Ñandejára heʼi Josuépe:   Ere Israel guápe toiporavo umi táva ikatuhápe okañy  oporojukáva ojaposeʼỹre, Moisés oheja haguéicha peẽme peiporavo haguã.  Ha Israel ñemoñare omboyke koʼã táva ikatu haguãme okañy umi oporojukáva ojaposeʼỹre: Quedes oĩva Galiléa, yvytýpe Neftalí ñemoñare yvýpe. Siquem, oĩva yvytýpe Efraín ñemoñare yvýpe. Ha Quiriat-Arbá, Hebrón avei hérava, oĩva yvytýpe Judá ñemoñare yvýpe.  Jordán ysyry mboypýri, kuarahy resẽ gotyo Jericógui katu omboyke hikuái koʼã táva: Béser oĩva yvytýpe yvy ojeikoʼỹháme Rubén ñemoñare yvýpe. Ramot oĩva Gad ñemoñare yvýpe yvy hérava Galaádpe. Ha Golán oĩva Manasés ñemoñare yvýpe yvy hérava Basánpe.  Koʼãva hína umi táva oñemboyke vaekue ikatu haguãme okañy mayma Israel ñemoñare ha Israel ñemoñareʼỹva oporojuka vaekue ojaposeʼỹre. Upéicha umi ojejuka vaekue pehẽngue ndaikatu moʼãi ojuka upe hapicha jukaharépe oñembojovake mboyve. Oñemboja levíta kuéra paʼi Eleazar, Josué ha umi Israel guápe omyakãva rendápe,  oĩmba jave hikuái Silópe, tetã Canaánpe. Ha kóicha heʼi hikuái: —Ñandejára heʼi vaekue Moiséspe oñemeʼẽ haguã oréve táva kuéra ikatu haguãme roiko, ha ñu ore rymba kuéra okaru haguãme.   Ha Ñandejára heʼi haguéicha, Israel ñemoñare omeʼẽ ijyvy teégui umi levíta kuérape táva ha ñu hymba kuéra omongaru haguã.  Oñepyrũ oity hikuái poʼa Quehat ñemoñare apytépe. Koʼãva hína umi levíta paʼi Aarón guiogua. Haʼe kuéra ohupyty 13 táva Judá, Simeón ha Benjamín ñemoñare yvýpe.  Umi ambue Quehat ñemoñarépe katu ohupyty 10 táva oĩva Efraín, Dan ha mbytere Manasés ñemoñare yvýpe.   Guersón ñemoñarépe katu ohupyty 13 táva oĩva Isacar, Aser, Neftalí ha mbytere Manasés ñemoñare yvýpe, oĩva Basánpe.   Merarí ñemoñarépe ohupyty 12 táva oĩva Rubén, Gad ha Zabulón ñemoñare yvýpe.   Israel ñemoñare oity poʼa oikuaa haguã umi táva ha umi ñu mymba okaru haguã levíta kuérape guarã, Ñandejára heʼi haguéicha Moisés rupi.  Koʼãva hína umi táva oĩva Judá ha Simeón ñemoñare yvýpe oñemeʼẽ vaekue levíta kuérape.  Umi levíta kuérape Quehat ñemoñare Aarón guiogua, umívape raẽvete oity poʼa.  Oñemeʼẽ chupe kuéra táva Quiriat-Arbá hérava avei Hebrón. Upéva oĩ yvytýpe Judá ñemoñare yvýpe. Upépe oiko Anac, upe kuimbaʼe ipuku etéva, ñemoñare kuéra.  Oñemeʼẽ avei chupe kuéra ñu hymba kuéra okaru haguã.  Yvy ñemitỹrã oĩva Hebrón jerére ha umi itekoha katu oñemeʼẽ vaekue Caleb, Jefuné raʼýpe.  Umi Aarón ñemoñarépe oñemeʼẽ táva Hebrón ikatu haguã upépe okañy umi oporojukáva ojaposeʼỹre. Oñemeʼẽ avei chupe kuéra koʼã táva: Libná,  Jatir, Estemoa,  Holón, Debir,  Ain, Jutá ha Bet-Semes. Koʼãva 9 táva oguereko ñu ijerekuévo mymba okaru haguãme.  Benjamín ñemoñare yvýpe katu oñemeʼẽ chupe kuéra koʼã táva: Gabaón, Gueba,  Anatot ha Almón. Koʼã irundy táva oguereko ñu ijerekuévo mymba okaru haguã.  Péicha paʼi kuéra Aarón ñemoñarépe ohupyty 13 táva ha peteĩ-teĩ oguereko ñu mymba okaru haguãme.   Umi ambue Quehat ñemoñare levítape avei, oñemeʼẽ táva oĩva Efraín ñemoñare yvýpe.  Táva Siquémpe, oĩva yvytýpe, Efraín ñemoñare yvýpe; upépe ikatu okañy umi oporojukáva ojaposeʼỹre. Avei oñemeʼẽ chupe kuéra táva Guézer,  Quibsaim ha Bet-Horón. Koʼã irundy táva oguereko ñu ijerekuévo mymba okaru haguãme.  Dan ñemoñare yvýpe katu oñemeʼẽ chupe kuéra koʼã táva: Eltequé, Guibetón,  Aialón ha Gat-Rimón. Koʼã irundy táva oguereko ñu ijerekuévo mymba okaru haguãme.  Mbyte Manasés ñemoñare yvýpe katu oñemeʼẽ chupe kuéra koʼã táva: Taanac ha Gat-Rimón. Mokõi táva ñu ijerekuévo mymba okaru haguãme.  Péicha koʼãva Quehat ñemoñarépe ohupyty 10 táva ñu reheve ijerekuévo mymba okaru haguãme.   Levíta kuérape Guersón ñemoñarépe oñemeʼẽ mokõi táva ñu reheve mymba okaru haguãme, oĩva mbytere Manasés ñemoñare yvýpe. Peteĩva héra Golán, oĩva Basán yvýpe. Upépe ikatu okañy umi oporojukáva ojaposeʼỹre. Upe ambue katu héra Beesterá.  Isacar ñemoñare yvýpe katu oñemeʼẽ chupe kuéra Cisón, Daberat,  Jarmut ha En-Ganim. Koʼã irundy táva oguereko ñu ijerekuévo mymba okaru haguãme.  Aser ñemoñare yvýpe oñemeʼẽ chupe kuéra Misael, Abdón,  Helcat ha Rehob. Koʼã irundy táva oguereko ñu ijerekuévo mymba okaru haguãme.  Neftalí ñemoñare yvýpe katu oñemeʼẽ chupe kuéra mbohapy táva ñu reheve ijerekuévo mymba okaru haguãme. Táva Quedes oĩ Galiléape ha upépe ikatu okañy umi oporojukáva ojaposeʼỹre. Upéi oĩ táva Hamot-Dor ha Cartán.  Péicha Guersón ñemoñarépe oñemeʼẽ 13 táva ha peteĩ-teĩ oguereko ñu ijerekuévo mymba okaru haguãme.   Levíta kuérape Merarí ñemoñarépe oñemeʼẽ Zabulón ñemoñare yvýpe koʼã táva: Jocneam, Cartá,  Dimná ha Nahalal. Koʼã irundy táva oguereko ñu ijerekuévo mymba okaru haguãme.  Rubén ñemoñare yvýpe katu oñemeʼẽ chupe kuéra koʼã táva: Béser, Jahas,  Cademot ha Mefáat. Koʼã irundy táva oguereko ñu ijerekuévo mymba okaru haguãme.  Gad ñemoñare yvýpe katu oñemeʼẽ chupe kuéra táva Ramot oĩva Galaádpe ikatuhápe okañy umi oporojukáva ojaposeʼỹre. Upéi Mahanaim,  Hesbón ha Jazer. Koʼã irundy táva oguereko ñu ijerekuévo mymba okaru haguãme.  Péicha umi levíta kuérape Merarí ñemoñarépe oñemeʼẽ 12 táva.   Umi táva oñemeʼẽva levíta kuérape Israel yvýpe ohupyty 48 ha peteĩ-teĩ oguereko ñu ijerekuévo mymba okaru haguãme.  Umi ñu omongorapaite vaekue umi táva ha upéichapaite vaekue opa henda rupi.   Upéicha Ñandejára omeʼẽ vaekue umi Israel guápe upe yvy haʼe voi heʼi vaekue omeʼẽtaha itúva kuéra ypykuépe. Oñemohenda ha oiko hikuái upépe.  Itúva kuéra ypykuépe heʼi haguéicha, Ñandejára omeʼẽ chupe kuéra pyʼa guapy opa upe yvýpe. Ha ndaipuʼakái hese kuéra avave umi hese kuéra ijaʼeʼỹva. Umívape Ñandejára omoĩmba Israel po guýpe.  Ha opa umi mbaʼe Ñandejára heʼi vaekue ojapotaha, upeichaite ojehu. Opa umi mbaʼe porã Ñandejára heʼi vaekue ojapotaha Israel ñemoñare rehehápe, haʼe ojapo. Josué ohenói Rubén, Gad ha mbytere Manasés ñemoñarépe,  ha heʼi chupe kuéra kóicha: —Pejapóma niko umi mbaʼe Moisés, Ñandejára rembiguái, heʼi vaekue peẽme pejapo haguã. Ha pejapo avei che haʼe haguéicha peẽme.  Peju ypy guive, kóva ko ára peve, ndapehejái pende rapicha kuérape. Pejapopaite Tupã rembiapoukapy.  Haʼe heʼi haguéicha, umi pende rapicha kuéra koʼágã oikóma pyʼa guapýpe. Ikatúntema pejevy pende rógape. Pejevy pende yvy teépe, Ñandejára rembiguái Moisés omeʼẽ vaekue peẽme Jordán ysyry mboypýri.   Anínteke pemboyke Tupã rembiapoukapy, Moisés Ñandejára rembiguái oheja vaekue peẽme. Upépe heʼi pehayhu vaerãha Tupã Ñandejárape, peiko vaerãha haʼe heʼiháicha, pejapo vaerãha hembipota, napemboykéi vaerãha chupe ha pemombaʼe vaerãha chupe pende pyʼaite guive.   Upe rire Josué ohovasa ha omondo chupe kuéra hógape.  Moisés niko omeʼẽ vaekue mbytere Manasés ñemoñarépe ijyvyrã upe yvy Basán héravape. Upe ambue mbyterépe katu Josué omeʼẽ hapicha Israel ñemoñare apytépe kuarahy reike gotyo Jordán ysyrýgui. Ha omondokuévo chupe kuéra hógape,  Josué heʼi chupe kuéra kóicha: “Koʼágã niko pejevy pende rógape óro, pláta, vrónse, fiérro ha opaichagua ao ha mymba kuéra reheve. Opa koʼã mbaʼe peraháva ñorãirõhágui tapeho pembojaʼo pende rogagua ndive.”   Upéicha umi Rubén, Gad ha mbytere Manasés ñemoñare oheja hapicha kuéra Silópe, oĩva Canaánpe. Ojeʼói hikuái ijyvy teépe, oĩva Galaádpe, omeʼẽ vaekue chupe kuéra Moisés, Ñandejára heʼi haguéicha.  Ha oguahẽvo Jordán ysyry rembeʼýpe, omopuʼã hikuái peteĩ altar ndetuichapa jepéva upépe, Canaán yvýpe.  Hapicha Israel ñemoñare ohendu Rubén, Gad ha mbytere Manasés ñemoñare omopuʼã hague peteĩ altar Canaánpe retã rovái, Jordán ysyry rembeʼýpe Israel ñemoñare yvýpe.  Ha ñeʼẽ isarambívo, Israel ñemoñare oñembyatypa Silópe oho haguãicha oñorãirõ hendive kuéra.  Omondo raẽ hikuái Fineéspe, paʼi Eleazar raʼy, Galaádpe. Upépe oĩ hína umi Rubén, Gad ha mbytere Manasés ñemoñare.  Finees ndive oho 10 kuimbaʼe, Israel ñemoñarépe omyakãva. Peteĩ-teĩ umi Israel ñemoñare rérape oho hikuái.  Na pene manduʼái ngaʼu piko upe mbaʼe vaiete ojejapo vaekue Peórpe.  Upérõ Ñandejára ojahéi vaekue hetãre ha koʼagãite peve neʼĩra gueteri ñane potĩ upe mbaʼe vai upévagui.   Koʼágã katu peẽ peju pemboyke Ñandejárape. Pepuʼã ramo hese koʼágã, haʼe upéi ipochýta opa Israel ñemoñare ndive.  Peẽ peimoʼã ramo pende yvy naipotĩriha  pehasa yvy Ñandejára mbaʼévape, Jotopa Róga opuʼãháme. Peju peiko ore apytépe. Ani pepuʼã Ñandejára rehe térã ore rehe pemopuʼãvo ambue altar Tupãme. Tupã Ñandejára niko oguerekóma voi altar imbaʼéva.  Peikuaa mbaʼéichapa Acán, Zérah raʼy, oñemombaʼe vaekue umi mbaʼe Ñandejára rérape oñehundi vaerãre. Upéicha ojapógui, Ñandejára pochy ohupytypa vaekue opa Israel guápe. Ndahaʼéi Acán añónte upe omano vaekue upe hembiapo vaikuére.   Upépe Rubén, Gad ha mbytere Manasés ñemoñare heʼi umi Israel ñemoñarépe omyakãvape ha ou vaekue hendápe kóicha:   —Tupã opa mbaʼe Jára oikuaa porã romopuʼãvo ko altar ndahaʼeiha ropuʼã térã romboykéva chupe. Roipota avei maymáva Israel ñemoñare oikuaa porã mbaʼe rehépa rojapo ko rojapóva. Oime rire romboyke chupe ha ore rembiapo vai ha ropuʼã hese, tove haʼe ko árape ta ore rundi.  Tupã niko omoĩ Jordán ysyry ñande peʼa haguã ojuehegui. Ore roime ágotyo ha peẽ Rubén ha Gad ñemoñare katu amo gotyo. Peẽ ndaperekói mbaʼeve Tupã ndive. Ágã upéicha pene ñemoñare kuéra ndohejáine ore ñemoñare kuérape omombaʼe guasu Ñandejárape.  Upévare roʼe ojupe romopuʼã haguã peteĩ altar. Ndahaʼéi romymbahapy haguã Ñandejárape, térã rogueru haguã chupe ore mbaʼe kuaveʼẽ.  Romopuʼã ko altar opyta haguãicha tembiecharã ñande apytépe, ha ñane ñemoñare kuéra apytépe avei. Péicha ojekuaáta ore avei ikatuha roñemboja Ñandejára rendápe ore mymbahapy, ore mymbajuka angaipa jeheja reirã, ha ore mymbajuka joajurã reheve. Upéicha ramo ágã pene ñemoñare kuéra ndaikatu moʼãi heʼi ore ñemoñare kuérape: ‘Peẽ ndaperekói mbaʼeve Tupã ndive’.  Upévare, oguahẽ ramo upe ára oréve térã ore ñemoñare kuérape upéicha ojeʼeha, ojeʼe kuaáta chupe kuéra: ‘Pehechápa hína amo altar ore ypykue omopuʼã vaekue Ñandejárape? Upéva noñemopuʼãi vaekue mymbahapyrã térã mbaʼe kuaveʼẽ oñemoguahẽ haguã Tupãme. Oñemopuʼã vaekue tembiecharã ñande apytépe’.  Mbaʼeveichave ramo noropuʼãi chéne Tupã rehe térã noromboykéi chéne chupe. Noromopuʼãi ko altar oñekuaveʼẽ haguã Tupãme mymbahapy, mymbajuka joajurã térã ore mbaʼe kuaveʼẽ rogueru haguã chupe. Tupã niko oguereko voi altar hekoha renondépe.   Paʼi Finees ha umi Israel guápe omyakãva, oho vaekue hendive, ohendu umi mbaʼe heʼíva umi Rubén, Gad ha mbytere Manasés ñemoñare. Ha iporã chupe kuéra upe ojeʼéva.  Ha Finees, paʼi Eleazar raʼy, heʼi umi Rubén, Gad ha mbytere Manasés ñemoñarépe kóicha: —Koʼágã rohecha kuaa Ñandejára oĩha ñande apytépe. Napepuʼãi rupi hese haʼe ndojahe moʼãi Israel ñemoñarére.   Upéi paʼi Finees ha umi hendive oho vaekue Galaádpe oheja Rubén ha Gad ñemoñarépe, ha ojevy Canaánpe, Israel ñemoñare oĩháme. Omombeʼu chupe kuéra mbaʼépa ojehu.  Ha Israel guápe iporã upe ohendúva ha omombaʼe guasu Tupãme hikuái. Avave naimanduʼavéi ohotaha oñorãirõ Rubén ha Gad ñemoñare ndive térã ohotaha ojapo sarambi hekoha kuéra rupi.  Rubén ha Gad ñemoñare heʼi ojupe: ‘Kóva ko altar niko oñemboʼy ápe ohechaukávo ñandéve Tupã Ñandejaraha’, ha ombohéra upe altar ‘Tembiecharã’. Ñandejára oipytyvõ Israel guápe ha upéicha rupi opytuʼu puku hikuái ñorãirõgui tetã nguéra ndive oĩva umi ijere rupi. Josué katu itujáma.  Haʼe ombyaty maymáva Israel guápe: karai kuéra, myakãhára kuéra ha umi oñorãirõva ruvicha kuérape. Heʼi chupe kuéra kóicha: —Che niko che tujáma.  Peẽ katu pehecha mbaʼépa Tupã Ñandejára ojapo pende rehehápe koʼã tetãre, oñemoĩ vaekue pende rehe. Tupã Ñandejára voi oñorãirõ vaekue pende rehehápe.  Che katu aity peẽme poʼa ha ameʼẽ peẽme pende yvyrã umi tetã ahundi vaekue yvy. Ambojaʼo avei peẽme umi yvy oĩʼỹva gueteri pende po guýpe, upe oĩva Jordán ysyrýgui Yguasu Mediterráneo peve.  Tupã Ñandejára haʼe voi omboguevíta chupe kuéra pene renonderã. Haʼe omosẽmbáta chupe kuéra peẽ peñemombaʼe haguã ijyvy kuérare. Tupã Ñandejára upéicha voi heʼi vaekue.   Peñehaʼãmbaitéke peiko ha pejapo haguã upe kuatia tembiapoukapy ryru Moisés oheja vaekue heʼiháicha. Aníke pepia chugui mamove gotyo.  Ani pejeheʼa ambue tetã guáre, umíva oiko ramo jepe gueteri pende apytépe. Ani voi pene manduʼa itupã nguéra réra rehe, térã peiporu héra kuéra pejévo: ‘Hérape haʼe ndéve peichaha’. Ani pemombaʼe guasu chupe kuéra.  Tupã Ñandejárape katu pemombaʼe, koʼágã peve pejapoháicha peikóvo.  Tetã ndetuicha ha nembaretéva niko Ñandejára omosẽ pene renonderãgui, ha koʼagãite peve ndaipóri gueteri ipuʼakáva pende rehe.  Peteĩva pende apytégui niko ipuʼaka 1.000 kuimbaʼe, oñemoĩgui pende ykére Tupã Ñandejára.  Haʼe péicha voi heʼi vaekue ojapotaha.   Peiko kuaáke aipo ramo, ha pehayhu Tupã Ñandejárape.  Peikuaáke avei kóva: pemboyke ramo Tupãme ha pejeheʼa ramo umi ambue tetãgua rehe oikóva gueteri pende apytépe ha pemenda hese kuéra,  peikuaa porãke Tupã Ñandejára nomosẽ moʼãiha umíva umi tetã guápe pende apytégui. Haʼe kuéra pene moñuhãta, haʼéta teju ruguáicha pende apére ha ñuatĩcha pende resa kutúva. Péicha, mbeguépe peñehundipa ko yvy porãitégui Tupã Ñandejára omeʼẽ vaekue peẽme.   Che niko amanótama. Peẽ katu peikuaa porã pende pyʼaite guive Ñandejára omeʼẽ hague peẽme opa umi mbaʼe porã haʼe heʼi vaekue omeʼẽtaha peẽme. Ndaipóri peteĩ mbaʼe oheja vaekue ojapoʼỹre.  Upéicha avei Tupã Ñandejára ojapopa haguéicha umi mbaʼe porã haʼe heʼi vaekue ojapotaha pende rehehápe, haʼe oguerúta pende ári opaichagua mbaʼe vai pene rundítava ko yvy porãitégui haʼe omeʼẽ vaekue peẽme.  Péicha ojapóta pemboyke ramo ñeʼẽmeʼẽ Ñandejára ojapo vaekue pene ndive, ha peiko ramo pemombaʼe guasu tupã guaʼu kuéra ha peñesũ henondépe. Ñandejára ipochy hendýta pene ndive ha pyaʼe pene rundíta ko yvy porãitégui haʼe omeʼẽ vaekue peẽme. Ohenói Josué opa karai kuérape, mburuvicha, myakãhára ha ñorãirõhára ruvicha kuérape. Ha maymáva Israel ñemoñare oñembyaty Siquémpe, Ñandejára renondépe.  Ha heʼi chupe kuéra Josué: —Kóicha heʼi Tupã Israel Jára: “Yma pende ru kuéra ypykue Abraham ha Nahor ru Térah  oiko ramo Éufrates ysyry mboypýri, omombaʼe guasu vaekue ambue tupã.  Che agueru vaekue ágotyo pende ypykue Abrahámpe  ha ahechauka vaekue chupe Canaán yvy. Ameʼẽ chupe taʼýra Isaac,  ha Isaac rupi heta iñemoñare.  Isaac katu mokõi itaʼýra vaekue: Jacob ha Esaú.  Esaú ha itaʼýra kuérape ameʼẽ vaekue Seír ijyvyrã.  Jacob ha itaʼýra kuéra katu oho Egíptope.   Amondo vaekue upéi Moisés ha Aarónpe Egíptope ha sarambi ajapo vaekue umi upépe oikóva apytépe. Peẽme katu ponohẽ vaekue upégui.   Anohẽ ramo guare pende ru kuéra ypykuépe Egíptogui, umi upepegua ou vaekue hapykuéri kuéra kavaju ári ha karroita reheve Mar Rojo peve.  Upépe pesapukái vaekue chéve ha amoĩ vaekue ipaʼũme kuéra arai ypytũ. Upéi ambou hiʼári kuéra y. Ojahoʼipaite chupe kuéra ha ojahogapa. Peẽ peikuaapa koʼã mbaʼe che ajapo vaekue Egíptope. Heta ára upéi peiko yvy ojeikoʼỹha rupi.  Upégui pogueru vaekue amorréo kuéra yvýpe, oĩva kuarahy reike gotyo Jordán ysyrýgui. Umíva opuʼã vaekue oñemoĩ pende rehe, che katu amoĩ chupe kuéra pende pópe ha peẽ pehundi chupe kuéra ha peñemombaʼe ijyvýre.   Upéi opuʼã oñorãirõ haguã Israel ñemoñare ndive Sipor raʼy Balac, Moab retã ruvicha guasu. Haʼe ohenoika Balaam, Beor raʼýpe, iñeʼẽ paje oity haguã Israel rehe.  Che katu amboty che apysa umi mbaʼe heʼívape. Amo ipahápe haʼe pende rovasa.  Ndahejái vaekue chupe ojapo pende rehe mbaʼeve ivaíva.   Upéi pehasa vaekue Jordán  ysyry ha peguahẽ Jericópe. Umi upepegua ha ijere rupi oikóva: amorréo, ferezéo, cananéo, hitíta, gergeséo, hevéo ha jebuséo kuéra opuʼã oñorãirõ haguã pene ndive. Opa umívape che aity pende pópe.   Umi mokõi amorréo ruvicha guasúpe katu napehundíri peẽ pene rembiporu ñorãirõme peiporúva reheve. Cheté aha vaekue pene renonderã, amondýi ha amuña chupe kuéra peẽ peguahẽ mboyve.   Yvy che ameʼẽva peẽme na pene mbosyva ryʼái vaekue, táva ameʼẽva peẽme napemopuʼãi vaekue. Koʼágã peiko upépe ha pereko peʼu vaerã mbaʼe peẽ peñotỹʼỹ vaekuégui.”   Heʼi chupe kuéra Josué: —Upévare, pemombaʼéke Ñandejárape ha pejapo hembipota pemboykeʼỹ rehe chupe. Umi tupã pende ru kuéra ypykue omombaʼe vaekue oiko ramo Éufrates ysyry ha Egipto rupi, peipeʼa pende apytégui ha pemombaʼe guasu Ñandejárape año.  Maymáva Israel ñemoñare heʼi: —Mbaʼeveichave ramo noromboyke moʼãi Ñandejárape ha noromombaʼe guasu moʼãi ambue tupã.  Tembiguái ramo roiko vaekue Egíptope ha Tupã ore Jára ore renohẽ vaekue oréve ha ore ru kuéra ypykuépe upégui. Heta mbaʼe techapyrã ojapo vaekue ore rehehápe. Mamo tetã roikoha rupi térã mamo rohoha rupi, haʼe oñangareko vaekue ore rehe.  Hiʼári, Ñandejára voi omosẽmba vaekue ore renonderãgui amorréo kuéra ha ambue tetãgua ko yvýgui. Ore avei romombaʼe guasúta Tupãme. Haʼe niko ore Jára.   Ha Josué heʼi chupe kuéra: —Ikatu mbaʼe vaerã niko pemombaʼe guasu Ñandejárape. Peikuaáke haʼe Tupã marangatuha, ha imbaʼerãnte pende potaha. Pepuʼã ramo hese térã pene rembiapo vai ramo, haʼe ndahesarái moʼãi.  Pemboyke ramo chupe ha peho pemombaʼe guasu ambue tupã, Ñandejára ojahéita pende rehe ha heta mbaʼe vai oguerúta pende ári. Pene rundíta, jepe heta mbaʼe porã ojapo pende rehehápe.   Heʼi hikuái Josuépe: —Ndaupéicha moʼãi. Ore romombaʼe guasúta Ñandejárape.   Josué heʼi chupe kuéra: —Pene manduʼáke peẽ voi pemeʼẽha pene ñeʼẽ ha pejeha pemombaʼe guasutaha Ñandejárape. Ha heʼi hikuái: —Ore voi upéicha roʼe.   Heʼi chupe kuéra Josué Upémarõ: —Penohẽ umi tupã guaʼu raʼãnga perekóva pende apytépe ha pehundipa. Ha pende pyʼaite guive peñemeʼẽ Tupã Israel Járape.   Maymáva Israel ñemoñare heʼi: —Tupã ore Járape romombaʼe guasúta ha heʼívante rojapóta.   Ha upéva upe árape voi Siquémpe, Josué omoĩ kuatiáre maymáva Israel guápe umi mbaʼe haʼe kuéra ojapo vaerã. Ko ñeʼẽ meʼẽ haʼe kuéra ojapóva,  Josué omoĩ kuatia Tupã rembiapoukapy ñeʼẽ ryrúpe. Upéi omopuʼãuka peteĩ ita guasu upe yvyra máta guýpe oĩva Ñandejára rekohápe.  Ha heʼi Josué maymáva Israel guápe: —Ko ita oĩta koʼápe ku ñande rechárõ guáicha, ohendupágui opa umi mbaʼe Ñandejára heʼi vaekue ñandéve. Ko ita oĩta koʼápe ani haguã ñande japu Tupã ndive.   Upéi Josué omondo Israel guápe hógape ha ojeʼói maymáva ijyvy teépe.   Opa koʼã mbaʼe ojehu rire, omano Ñandejára rembiguái Josué, Nun raʼy. Omano oguerekópe 110 áño.  Oñeñotỹ Timnat-Sérahpe,  ijyvýpe oĩva Efraín yvytýre, yvyty Gáasgui yvate gotyo.  Josué ha umi karai kuéra opyta vaekue hendaguépe, oikuaa opa umi mbaʼe techapyrã Ñandejára ojapo vaekue Israel rehehápe. Haʼe kuéra oisãmbyhy aja Israel guápe maymáva omombaʼe guasu Ñandejárape.   José kãnguekue Israel ñemoñare ogueru vaekue osẽnguévo Egíptogui  oñeñotỹ Siquémpe. Oñotỹ hikuái upe yvýpe Jacob ojogua vaekue Hamor raʼy kuéragui  100 pláta pehẽnguére. Yvy oñembojaʼo ramo guare kóva ko yvy oñemeʼẽ vaekue José raʼy kuérape.   Omano avei Aarón raʼy, Eleazar. Oñotỹ chupe hikuái Guibeápe, taʼýra yvýpe. Upéva upe táva, oĩva Efraín yvytýre, niko oñemeʼẽ vaekue taʼýra Fineéspe. Sitímgui Josué omondo mokõime oho haguã omaña ñemi Canaán yvy ha táva Jericó rehe. Upe távape, umi mokõi oho oguahẽ peteĩ kuña reko vai rógape,  hérava Rahab. Upépe okéta hikuái upe pyhare.  Ha oñemombeʼu Jericó ruvicha guasúpe oguahẽ hague Israel ñemoñare upe pyharépe omaña ñemi haguã hetãre.  Haʼe heʼika Rahábpe omosẽ haguã hógagui umi mokõime ou vaekue omaña ñemi hese kuéra.   Umi mburuvicha guasu rembiguái osẽvo, oñemboty hapykuéri umi táva rokẽ. Oho hikuái tapére ohekávo Israel guápe oguahẽ meve Jordán ysyry rembeʼýpe.   Umi mokõi Israel ñemoñare oke mboyve, ojupi jey Rahab hendápe kuéra hóga ári.  Heʼi chupe kuéra: —Aikuaa Ñandejára omeʼẽha peẽme ko yvy. Mayma arupigua okyhyjepa pende hegui.  Rohendu mbaʼéichapa Tupã ombohypa Mar Rojo pene renonderã pesẽ ramo Egíptogui.  Rohendu avei mbaʼéichapa pejuka Sihón ha Ógpe,  mburuvicha guasu oikóva kuarahy resẽ gotyo Jordán ysyrýgui.  Koʼã mbaʼe rohendúvo rokyhyje ha ore pyʼa hoʼa yvýre. Tupã Ñandejára niko Tupã yvága ha yvy pegua.  Tupã rérape peje chéve pejapotaha che róga guáre che ajapo haguéicha pende rehe. Jajapóna peteĩ mbaʼe ikatu haguãicha poguerovia.  Pemeʼẽ chéve pene ñeʼẽ ndapejuka moʼãiha che sy ha che rúpe, che ryvy ha che reindy kuérape ha hogagua kuérape avei. Ani ore rejátei romano.   Umi kuimbaʼe heʼi chupe: Ore rekove nde rekovére. Neremombeʼúima guive avavépe mbaʼe apóvopa roju, ágã Ñandejára omeʼẽ vove oréve ko yvy ore rohecha kuaáta ndéve ha ore mbaʼe porãta ne ndive.   Rahab róga niko opuʼã táva korapy jere ári, ha hovetã rupi tukumbóre oñasãingohápe omboguejy umi mokõi kuimbaʼépe okápe.   Heʼi chupe kuéra: Tapeho pekañy umi yvytýre ani pende juhu umi pende rekáva. Mbohapy ára aja pende rekáta ha upéi ou jeýta hikuái. Upe rire ikatútama pejevy pende rapicha kuéra rendápe.   Heʼi Rahábpe umi mokõi kuimbaʼe: Upe ndéve roʼe hagueichaite rojapóta.  Ha kóicha nde rejapóta ágã roju vove ko pende yvýpe: upe ne rovetã rosẽ hague rupi, remosãingóta ko tukumbo pytã pehẽngue. Embyaty nde sy ha nde ru, nde ryvy kuéra ha opa nde ru pehẽngue kuéra nde rógape.  Oĩ ramo osẽva nde rógagui ojejukáta ha upéva ndoja moʼãi ore rehe. Oime ramo katu ojepoko nde róga guáre, upéva ojáta ore rehe.  Ha remombeʼu ramo mbaʼe apóvopa roju, ndorojapo moʼãi upe roʼe haguéicha ndéve.   Rahab heʼi chupe kuéra: Iporã, ta upéicha. Oho rire hikuái omosãingo hovetãgui upe tukumbo pytã pehẽngue.   Oho umi kuimbaʼe okañy yvytýre. Mbohapy ára aja oiko upe rupi hikuái. Umi ohekáva chupe kuéra opa rupi ojeporeka rire ojevy Jericópe ndojuhúima ramo chupe kuéra.  Upe rire umi kuimbaʼe oguejy umi yvytýgui oho ohasa Jordán ysyry mboypýri, Josué rendápe. Omombeʼu chupe hikuái umi mbaʼe ojapo vaekue,  ha upéi heʼi: —Añetehápe Ñandejára omeʼẽma ñandéve ko yvy. Opavave arupigua okyhyje ñande hegui. Koʼẽju jave Josué ha opa Israel ñemoñare opuʼã, osẽ Sitímgui ha oho oñemboja Jordán ysyry rembeʼýpe. Upépe opyta ohaʼarõ ohasa mboyve mboypýri.  Mbohapy arahápe umi Israel guápe omyakãva heʼi chupe kuéra:   —Pehecha vove paʼi kuéra levítava  ogueraha ramo Ñandejára karameguã hembiapoukapy ryru Jordán ysyry gotyo, pepuʼã ha tapeho hapykuéri.  Haʼe kuéra ohechaukáta peẽme tape, peẽ ndapeikuaáigui. Anínte peñemboja Ñandejára karameguãre, 1.000 metrohápe pehóta hapykuéri.   Josué heʼi opavavépe: —Peñemopotĩke  pene marangatu haguã. Koʼẽramo Ñandejára ojapóta mbaʼe ojehechaʼỹva ñande rehehápe.   Josué heʼi paʼi kuérape: —Pehupi Ñandejára karameguã pende atiʼýre ha tapeho tenonde. Ha upéicha ojapo hikuái.  Ñandejára heʼi Josuépe: —Ko ára guive romoĩta Israel guápe remyakã haguã. Ohecha kuaáta hikuái aimeha ne ndive Moisés ndive aĩ haguéicha.  Ere paʼi kuérape oguerahávape Ñandejára karameguã, ágã oguahẽ vove Jordán ysyrýpe toike ha topyta upe hembeʼýpe.   Upéi Josué heʼi opavavépe: —Peju pehendu umi mbaʼe Tupã Ñandejára heʼíva.  Kóicha peikuaáta Tupã oikovéva oĩha pende apytépe: peikévo ko yvýpe haʼe omosẽta pene renonderãgui cananéo, hitíta, hevéo, ferezéo, gergeséo, amorréo ha jebuséo kuéra.  Ñandejára hína opa yvy ári oikovéva ruvicha. Ikarameguã oñembohasáta Jordán mboypýri pene renonderã.  Peiporavo 12 kuimbaʼe peteĩ-teĩ umi 12 Israel ñemoñare guágui.  Ñandejára hína ko yvy Jára, ha paʼi kuéra ogueraháva ikarameguã opyrũ vove ýpe, Jordán ysyry osóta. Upe y osyry rangue yvy gotyo ijatýta peteĩ hendápe yvate gotyo.   Osẽ hikuái upe opyta haguégui ohasa haguã Jordán ysyry mboypýri. Paʼi kuéra Ñandejára karameguã reheve oho tenonde.  Paʼi kuéra ogueraháva Ñandejára karameguã oñemboʼy aja upe y hypa haguépe Jordán ysyry mbytépe, maymáva Israel ñemoñare ohasa mboypýri. Opavave Israel ñemoñare ohasa rire Jordán ysyry mboypýri, Ñandejára heʼi Josuépe:   —Eiporavo 12 kuimbaʼe, peteĩ-teĩ umi 12 Israel ñemoñare apytégui,  Koʼã ita ñane momanduʼáta upe Ñandejára ojapo vaekuére. Ágã koʼẽramo pende raʼy kuéra oporandu ramo peẽme koʼã itáre,  pejéta chupe kuéra: ‘Jordán ysyry niko oso ha ndosyryvéi vaekue Ñandejára karameguã oñembohasa ramo guare hugua rupi. Koʼã ita ñane momanduʼáta opa ára ñande Israel guápe upe ojehu vaekue upérõ.’   Ha Josué heʼi haguéicha ojejapo. Tupã heʼi haguéicha Josuépe, oguenohẽ hikuái 12 ita Jordán ysyry mbytégui, peteĩ-teĩ umi 12 Israel ñemoñare rérape ha ogueraha hikuái upe opytatahápe.  Josué avei omoĩka 12 ita ojoʼári Jordán ysyry mbytépe, paʼi kuéra Ñandejára karameguã ogueraháva oñemboʼy haguépe. Umíva oĩ gueteri upépe.   Paʼi kuéra Ñandejára karameguã ogueraháva oñemboʼy Jordán ysyry mbytépe Josué heʼipaite peve umi mbaʼe Ñandejára heʼi vaekue chupe omombeʼu haguã, Moisés heʼi haguéicha Josuépe. Upéi Israel ñemoñare pyaʼe ohasa mboypýri.  Ohasapa rire hikuái, paʼi kuéra ogueraháva Ñandejára karameguã oñemoĩ hendápe opavave renonderã.  Ha Moisés heʼi haguéicha, kuimbaʼe kuéra Rubén, Gad ha mbytere Manasesgua oĩva oñorãirõ haguã ohasa hapicha kuéra Israel ñemoñare renonderã.  Amo 40.000 kuimbaʼe rupi oĩva oñorãirõ haguã ohasa Ñandejára renondépe ha oguahẽ ñúme oĩva Jericó ypýpe.  Upéva upe árape Ñandejára omoĩ Josuépe opa Israel ñemoñare ruvicha ramo ha opavave iñeʼẽ rendu chupe, Moiséspe iñeʼẽ rendu haguéicha.   Ñandejára heʼi Josuépe:   —Ere paʼi kuérape ogueraháva ijatiʼýre che karameguã tosẽ Jordán ysyrýgui.   Josué heʼi chupe kuéra osẽ haguã,  ha osẽvo hikuái upe y rembeʼýpe oñepyrũ jey Jordán ysyry henyhẽ.  Ohasa hikuái Jordán ysyry mboypýri upe mes peteĩháme 10 arahápe. Oho opyta hikuái Guilgálpe, kuarahy resẽ gotyo táva Jericógui.  Upépe Josué omoĩka ojoʼári umi 12 ita ojegueru vaekue Jordán ysyrýgui.   Ha heʼi opa Israel guápe: —Ágã koʼẽramo oporandu vove peẽme pende raʼy kuéra koʼã itáre,  Mayma mburuvicha guasu oikóva Jordán ysyry mboypýri kuarahy reike gotyo, ha mburuvicha guasu kuéra oikóva yguasu Mediterráneo rembeʼýre ohendúvo Ñandejára ombohypa hague Jordán ysyry ha Israel ñemoñare ohasa hague upe rupi, opyta okyhyjepa ha hoʼa ipyʼa kuéra yvýre.   Ñandejára heʼi Josuépe: —Itágui rejapóta kyse ha upévape rembyapiʼóta opa kuimbaʼe Israel guápe.   Ha Ñandejára heʼi haguéicha ojapo Josué. Ogueraha kuimbaʼe kuérape peteĩ yvytýpe ha upépe ombyapiʼo chupe kuéra. Upe guive upe yvyty héra Aralot.   Koʼãva ndojeapiʼói vaekue ha upévare Josué ombyapiʼo chupe kuéra.   Ojeapiʼopa rire opyta hikuái upe oĩháme, okuera peve.   Ñandejára heʼi Josuépe: —Ñemotĩrã vaekue niko chéve peiko ramo tembiguái ramo Egíptope ha péina ko árape aipeʼa pende apytégui ko ñemotĩ. Ha ombohéra hikuái upe opyta haguépe Guilgal, ha péicha héra koʼagãite peve.  Israel ñemoñare oñemohenda Guilgal ñúme, Jericó jerére, upe kaʼaru 14 arahápe upe mes peteĩme. Ha ombyarete hikuái Páskua.   Koʼẽ rire ombyaty hikuái kokuégui kogaʼa hérava seváda ha omaimbe. Ojapo avei hikuái mbuja ovuʼỹva,  ha upéva upe ára guive oñepyrũ okaru hikuái kóga kuéragui oĩva Canaánpe. Upéva upe ára guive ndoʼavéi chupe kuéra maná.   Peteĩ jey Josué oĩ jave Jericó jerére ohecha sapyʼa peteĩ kuimbaʼe oñemboʼýva henondépe kyse puku ipópe. Oñemboja hendápe Josué ha oporandu chupe: —Nde piko ore rehegua térã umi ore rayhuʼỹva rehegua?   Upe kuimbaʼe heʼi chupe: —Nahániri. Che hína Ñandejára rembiguái kuéra ruvicha. Upévo Josué ojeity yvýre hovake ha heʼi chupe: —Ne rembiguái niko che. Mbaʼépa reipota ajapo?   Upe kuimbaʼe heʼi Josuépe: —Eipeʼa nde py rehegua. Ko reñemboʼyha niko yvy marangatu hína. Josué ojapo upe ojeʼe haguéicha chupe. Jericogua ombotypa itáva rokẽ ani haguãtei Israel ñemoñare oike chupe kuéra. Ndaipóri osẽva térã oikéva Jericópe.   Ñandejára heʼi Josuépe: —Amoĩta nde pópe Jericó, huvicha guasu ha opa kuimbaʼe oĩva ñorãirõrã.  Peẽ peñorãirõ mboyve, nde ha umi pende apytépe oĩva oñorãirõ haguã, pehóta pejapo peteĩ jere Jericó rehe 6 ára aja.  Toho 7 paʼi Ñandejára karameguã renonderã, ituru ovecha mácho ratĩ ipópe. Upe 7 arahápe katu 7 jere pejapóta Jericó rehe ha paʼi kuéra tombopu ituru.  Pehendu vove turupu opavave pesapukái hatãta Jericó korapy jere hoʼa haguãicha. Upévo opavave pejeitýta Jericó ári. Upe hiʼaguĩveha rupi peẽme, upe rupi peikéta.   Josué ohenói paʼi kuérape ha heʼi chupe kuéra kóicha: —Peraha Ñandejára karameguã ha pende apytégui 7 toho henonderã ituru ovecha mácho ratĩ ipópe.   Heʼi opavavépe: —Tapeho pejere Jericó rehe. Umi ikatupyryvéva pende apytégui toho paʼi kuéra renonderã.   Ha Josué heʼi haguéicha ojejapo. Oho 7 paʼi turu ovecha mácho ratĩ ombopúva oñemoĩ oho Ñandejára karameguã renonderã. Ha Ñandejára karameguã ojereraha hapykuéri kuéra.  Umi ikatupyry kuete katu oho tenonde paʼi kuéra turu ombopúva renonderã, ha hembýva oho Ñandejára karameguã rapykuéri. Ha ojere aja hikuái, ombopu ituru kuéra.  Josué heʼi vaekue chupe kuéra: ‘Anítei pesapukái térã peñehenduka. Anítei mbaʼeveichagua ñeʼẽ osẽ pende jurúgui. Ágã che haʼe vove peẽme pesapukái haguã, upépe pesapukái.’   Oho ojapo hikuái peteĩ jere Ñandejára karameguã reheve ha ojevy hikuái upe opyta haguépe, upépe ohasa haguã pyhare.  Pyharevete opuʼã Josué ha paʼi kuéra ogueraha Ñandejára karameguã.  Umi 7 paʼi kuéra ituru ovecha mácho ratĩ reheve oho Ñandejára karameguã renonderã. Oguata jave ombopu ituru kuéra. Umi ikatupyryvéva katu oho tenonde ha hembyre Ñandejára karameguã rapykuéri. Oguata jave hikuái, ombopu ituru kuéra.  Upe ára mokõiháme oho jey ojere hikuái Jericó rehe. Upéi ojevy oñemohenda haguépe hikuái. Ha ojere ñepyrũ guive hikuái, 6 ára aja oho ojapo peteĩ jere upe távare.  Upe 7 arahápe opuʼã hikuái kuarahy osẽvo ha jepi guáicha oho ojere hikuái upe távare. Kóva ko árape katu 7 jere ojapo hikuái.  Upe 7 jere ojapopávo, paʼi kuéra ombopu ituru ha Josué heʼi: —Pesapukáike, Ñandejára omoĩma ñande pópe ko táva!  Ñahundíta Jericó ha opa mbaʼe ipype jajuhúva, Ñandejára upéicha oipotágui.  Upe kuña reko vai, hérava Rahab rehe katu, mbaʼeve ani pejapo. Haʼe upe omokañy vaekue umi ou vaekuépe omaña ñemi árupi. Mbaʼeve avei ndapejapo moʼãi umi hógape okañývare.  Peñangarekóke pende jehe ha ani pepoko mbaʼeve Ñandejára rérape ñahundítavare, ani ágã pene mbaʼe potágui peru mbaʼe vai ñande ári ha ñañehundi ñande.  Opa mbaʼe pláta, óro, vrónse térã fiérrogui ojejapóva ñamboykéta Ñandejárape guarã. Umíva ñañongatu ha jajapóta chugui Ñandejára rembiporurã.   Umi paʼi ombopu ituru kuéra ha umi Israel ñemoñare ohendúvo turupu, ojoja hatã osapukái hikuái ha upe táva korapy jere ou yvýpe.  Opavave oho ojeity upe táva ári ha oñemombaʼe hese.  Kyse pukúpe ojukapaite kuña, mitã kuimbaʼe ha tuja ojuhúva upe táva ryepýpe. Upéicha avei, ojukapa umi vaka, ovecha ha vúrro kuéra ojuhúva.   Josué heʼi umi mokõi kuimbaʼépe ou vaekue omaña ñemi upe tetãre: —Tapeho Rahab rógape ha penohẽ chupe ha ipehẽngue kuérape okápe. Pejapo peje haguéicha chupe pejapotaha hógape pekañy ramo guare.   Umi mokõi kuimbaʼe oho oguenohẽ okápe Rahab, isy ha itúvape. Avei ityvýra kuéra ha opa ipehẽngue kuérape ha ogueraha oheja chupe kuéra mombyrymi Israel ñemoñare oĩhágui, ani haguã mbaʼeve ojehu chupe kuéra.  Upéi Israel ñemoñare omboja tata upe távare opaite mbaʼe ipype oĩva reheve. Umi mbaʼe óro, pláta, vrónse ha fiérrogui ojejapóva katu oñemomarangatu Ñandejára rembiporurã.  Josué oheja Rahábpe oikove. Avei itúva rogagua ha ipehẽngue kuérape haʼe omokañy haguére umi mokõi Josué ombou vaekuépe omaña ñemi haguã Jericó jerére.  Upe guive koʼagãite peve imemby ha imemby membyre oikóva Israel ñemoñare apytépe.   Upérõ Josué heʼi opavavépe: Tupã tojahéi upe omopuʼã jeýva táva Jericó. Oimérõ omopuʼãva, taʼýra ypykue rete ári omopuʼãta ikorapy jere. Oimérõ omohokẽva, taʼýra pahague rete ári omohokẽta.   Ha Ñandejára oipytyvõ rupi Josuépe, Josué opa rupi herakuã porã. Israel ñemoñare ndojapói raʼe Ñandejára heʼi haguéicha. Nohundipái umi mbaʼe Jericópe ojuhúva. Peteĩ kuimbaʼe hérava Acán, Carmí raʼy Zabdí remineno, Zérah rogagua ha Judá ñemoñaréva omboyke raʼe imbaʼerã umi mbaʼe oñehundi vaerãgui. Ha Ñandejára ipochy opa Israel ñemoñare ndive.   Jericógui Josué omondo kuimbaʼe kuéra oho haguã ovichea táva Ai rehe ha umi ijerére. Ai opyta kuarahy resẽ gotyo Betélgui ha namombyrýi Bet-Avéngui. Josué heʼi chupe kuéra: —Tapeho peikuaa ñandéve ikatúva Ai ha ijere rupigua. Oho ohecha hikuái.  Ha ou jeývo heʼi hikuái Josuépe: —Natekotevẽi jahapa ñañemoĩ haguã táva Ai rehe. Remondo ramo 2.000 térã 3.000 kuimbaʼe niko iporãma. Ani remondo opavavépe oñorãirõ haguã. Ndatuichái upe táva.   Oho amo 3.000 kuimbaʼe rupi ha ojeity táva Ai ári. Ha amo ipahápe Haigua omboguevi Israel guápe.  Haigua omuña chupe kuéra upe táva rokẽ guive oguahẽ meve peteĩ hendápe ita oñeguenohẽha peve. Tapére ojuka hikuái 36 Israel guápe. Mayma Israel ñemoñare pyʼa hoʼa yvýre ha opyta okyhyje hikuái.   Josué ha karai kuéra Israel ñemoñare omondoro ijao kuéra, omosarambi yvy tĩmbo iñakã ári ha ojeity yvýpe Ñandejára karameguã renondépe kaʼaru pytũ meve ohechauka haguã iñembyasy.   Josué oñemboʼe heʼívo: —Ore Jára! Maerã piko ore mbohasa Jordán ysyry mboypýri? Ore gueru piko ápe ore moĩ haguã amorréo pópe ha haʼe kuéra ore rundi haguã? Upéicha rire niko ropytánte vaerã moʼã Jordán ysyry mboypýri rohasaʼỹ rehe koʼa gotyo.  Ore Jára! Mbaʼe piko hemby chéve haʼe haguã? Péina ore, Israel ñemoñare, roguevi umi ore rayhuʼỹvagui.  Canaangua ha mayma oikóva yvytýre ohendu vove ko ojehúva oréve oñemoĩmbáta ore rehe. Ore rundíne ha ore réra opáne tesaráipe. Mbaʼe ikatu rojapo ani haguã nde réra herakuã vai?   Ñandejára heʼi Josuépe: —Epuʼã! Mbaʼe piko rejapo upe yvýpe?  Israel ñemoñare iñangaipa hína. Omboyke upe ñeʼẽmeʼẽ ajapo vaekue hendive kuéra. Hiʼári, oĩ oñemombaʼéva oñemombaʼeʼỹ vaerãre; omonda ha omokañy hembiporu apytépe umi mbaʼe oñehundi vaerã.   Upévare na pende puʼaka moʼãi umi pende rehe ijaʼeʼỹvare ha peguevíta henondépe. Peẽ voi peru pende po rupi ñehundi pende ári. Naime moʼãi pene ndive ndapeipeʼái ramo pende apytégui umi mbaʼe haʼe vaekue peẽme pehundi vaerãha.  Epuʼã aipo ramo ha embyaty opavave Israel guápe. Ere chupe kuéra toñemopotĩ  ha koʼẽ ramo pyhareve toñemboja che rendápe. Che, Tupã Israel Jára kóicha haʼe: ‘Israel, upe mbaʼe pene rundíva pende apytépe voi oĩ. Na pende puʼaka moʼãi umi pende rehe ijaʼeʼỹvare ndapeipeʼái ramo upe mbaʼe vai pende apytégui.’  Koʼẽrõ pyhareve pejúta che renondépe oñoñemoñare. Upe ñemoñare che aiporavóva oguerúta peteĩ-teĩ oñopehẽnguéva, ha upe che aiporavóva oguerúta peteĩ-teĩ ojohogagua, ha upe ogagua che aiporavóva oguerúta peteĩ-teĩ mayma kuimbaʼépe.  Upe kuimbaʼe ojejuhúva oguerekoha umi mbaʼe che haʼe vaekue oñehundi vaerãha, upéva ojehapýta. Upéichata avei ipehẽngue kuéra opa umi mbaʼe oguerekóva reheve, tuicha ñemotĩ oguerúgui Israel ári ha omboyke haguére che ñeʼẽmeʼẽ.   Koʼẽvo opuʼã Josué ha heʼika opavavépe oñemboja haguã oñoñemoñare atýpe. Ha Ñandejára oiporavo Judá ñemoñare.  Judá ñemoñare apytégui ojeporavo Zérah pehẽngue, Zérah pehẽngue oñembojávo, umíva apytégui ojeporavo Zabdí rogagua.  Kuimbaʼe kuéra Zabdí rogagua oñembojávo, ojeporavo Acán Carmí raʼy, Zabdí remineno. Zabdí niko Zérah raʼy, ha opavave koʼãva Judá ñemoñare.   Upérõ Josué heʼi Acánpe: —Che raʼy, ani nde japútei Tupã Israel Jára renondépe. Emombeʼu chéve mbaʼépa rejapo raʼe ha ani che mbotavýtei.   Ha Acán heʼi chupe: —Añetehápe haʼe ndéve, che hína upe iñangaipáva Tupã Israel Jára renondépe. Kóicha niko ajapo:  ‘Jaikévo Jericópe ahecha peteĩ ahoja Babilóniape ojejapo vaekue, 200 pláta pehẽngue ha peteĩ óro pehẽngue médio kílo rupi ipohýiva. Ha umíva che pyʼa raʼãgui araha che mbaʼerã. Añotỹ che róga guýpe ha upe pláta amoĩ huguaitépe’.   Upémarõ Josué ohekauka umi mbaʼe Acán rógape. Oho ojuhu hikuái upe óga guýpe upe ahoja oñeñotỹ pyre ha upe iguýpe upe pláta.  Oguenohẽ ogueraha hikuái Josué ha opavave Israel guápe, ha upéi haʼe kuéra omoĩ Ñandejára renondépe.  Upéi ogueraha hikuái Acán, Zérah raʼýpe, upe pláta, upe ahoja ha upe óro pehẽngue reheve. Ogueraha avei hikuái taʼýra ha tajýra kuérape; hymba vaka, hymba vúrro ha ijovecha kuéra; avei hóga ha opa mbaʼe oguerekóva. Ogueraha upe ñu Acor héravape. Ha mayma Israel ñemoñare avei oho.   Upépe Josué heʼi Acánpe: —Mbaʼére piko regueru opa ore ári ko mbaʼe vai? Nde ári Ñandejára togueru mbaʼe vai. Ha mayma Israel ñemoñare omboʼíta chupe ha hóga guápe, omano meve. Upéi ohapy.  Ha ikusugue ári omopuʼã hikuái peteĩ ita atýra. Upe ita atýra oĩ gueteri upe oñemopuʼã haguépe. Upévare upe ñu héra Acor. Opa upérõ Ñandejára pochy Israel ñemoñare ndive. Ñandejára heʼi Josuépe: —Ani rekyhyje térã nde pyʼa mirĩtei. Eraha ne ndive mayma oĩva oñorãirõ haguãicha ha tapeho pejeity táva Ai ári. Nde pópe amoĩta upe táva ruvicha guasu ha hetã; ha mayma upépe oikóva, itáva ha ijyvy reheve.  Táva Jericó ha huvicha guasúre rejapo haguéicha rejapóta táva Ai ha huvicha guasúre. Koʼágã ikatúta peraha pene mbaʼerã opa umi mbaʼe pejuhu ha peipotáva, hymba kuéra jepe avei.   Ha oñembosakoʼi Josué mayma oĩva oñorãirõ haguã ndive ha oho hikuái táva Ai ári. Oiporavo Josué 30.000 kuimbaʼe ipyʼa guasuvéva. Pyhare omondo chupe kuéra,  heʼívo: —Peẽ pehóta pekañy upe táva kupépe, anínte mombyry eterei peñemoĩ. Upégui pemangeáta.  Che ha umi che ndive opytáva katu roñembojáta upe távare henonde guio. Osẽvo umi Haigua ore ruguãtĩ, ore roguevíta chugui kuéra akokuehe rojapo haguéicha.  Mombyry osẽ rire ore rapykuéri heʼíta hikuái: ‘Oguevi jeýma ñande hegui koʼãva akokuehe ojapo haguéicha.’  Upévo, peẽ pesẽta pekañyhágui ha peikéta upe távape. Tupã Ñandejára omoĩta upe táva pende pópe.  Ágã pende puʼaka vove hese kuéra pehapýta Ñandejára heʼi haguéicha. Péicha aipota pejapo.   Omondo Josué umi 30.000 kuimbaʼe. Umíva oho oñemoĩ omangea táva Betel ha Ai paʼũme, kuarahy reike gotyo Háigui. Josué katu opyta oke upe pyhare upe oñemohenda haguépe opavave Israel ñemoñare.  Koʼẽvo, Josué opuʼã ha ohenói opa umi oĩvape oñorãirõ haguã ha oho hikuái Ai ári. Israel ñemoñare myakãhára kuéra oho tenonde.  Mayma oĩva hendive ohasa upe táva rovái ha oho oñemohenda Ai yvate gotyo. Peteĩ ñu opyta upe táva ha Israel ñemoñare paʼũme.   Josué ogueraha 5.000 kuimbaʼe rupi ha omohenda kañyháme Betel ha Ai paʼũme, kuarahy reike gotyo Háigui, upépe omangea haguã.  Upéicha mokõi hendápe oñemoĩ umi oñorãirõtava; umi yvate gotyo oĩva ha umi kuarahy reike gotyo oĩva. Upe pyhare Josué oho oñemoĩ upe ñu mbytépe.   Ai ruvicha guasu ohechávo koʼã mbaʼe, pyaʼe opuʼã pyhareve ha osẽ opa Haigua ndive oñorãirõ haguã Israel ñemoñare ndive, upe ñúme oĩva Jordán rembeʼýre. Umi Haigua ndoikuaái táva rapykue gotyo oĩha omangeáva.   Josué ha opa Israel ñemoñare ojejapo oguevi ramo guáicha chugui kuéra, ha oñemoĩ oñani tapére upe ñu gotyo oĩva Jordán rembeʼýre.  Maymáva oĩva Háipe oñehenói oho haguã hapykuéri kuéra. Ha omuñávo hikuái Josuépe, oñemomombyry hikuái itávagui.  Kuimbaʼe kuéra oĩ haguéicha Ai ha Betélpe osẽ Israel ñemoñare rapykuéri, ha oheja itáva rokẽ nandi.   Ñandejára heʼi Josuépe: —Eipyso upe nde jyva rejokóvape yvyra akua puku Ai gotyo. Amoĩma upe táva pende pópe. Ha oipyso Josué upe ijyva ojokóva yvyra akua puku.  Upéva ohechávo umi omangeáva, opuʼã hikuái upe okañyhágui ha pyaʼe oike upe távape ha omboja hese tata.   Umi Haigua omañávo hapykue gotyo ha ohechávo tatatĩ yvágare opuʼãva itávagui, ikangypa ndoguerekóigui moõ okañy haguã. Ha umi Israel ñemoñare oñani vaekue henonderã nguéra, ojere ha ou chupe kuéra.  Ohechávo Josué ha mayma Israel ñemoñare oikemaha upe távape umi kañyháme oĩ vaekue ha ombojamaha hese tata, ojere hikuái ha oñepyrũ ojuka Ai guápe.  Umi tata omboja vaekue upe távare osẽ avei oñorãirõ haguã. Ha upéicha Haigua ojejuhu Israel ñemoñare mbytépe, ojopýva chupe kuéra henonde guio ha hapykue guio. Ojukapaite chupe kuéra Israel ñemoñare.   Ai ruvicha guasu katu ogueraha hikuái hekove Josué rendápe.  Israel ñemoñare ojukapa umi ñúre osẽ vaekue ha umi távagui osẽ vaekuépe omuña haguã chupe kuéra. Upéi ojevy Háipe ha ojuka opa ojuhúvape.  Ha opavave Háipe oikóva upéva upe árape ojejuka, 12.000 kuña ha kuimbaʼe.  Josué katu nomboguejýi upe ijyva oguerekoha ijyvyra akua puku, táva Ai oñehundipa peve.   Oñombojaʼo hikuái mymba kuérare ha opa umi mbaʼe opytáva upe távape, Ñandejára heʼi haguéicha Josuépe.  Josué ohapy upe táva ha oheja yvýre, ha upéicha opyta.  Ai ruvicha guasúpe katu ojuvy ha omosãingo yvyra mátare, ha upépe osãingo kaʼaruete peve. Kuarahy oikévo katu Josué omboguejyka hetekue upe yvyra mátagui ha oity hikuái upe táva rokẽme. Upépe ombojoʼa hiʼári ita ko ára peve oĩva.   Yvyty Ebal ruʼãme Josué omopuʼã Tupã, Israel Járape, peteĩ altar,   Moisés, Ñandejára rembiguái heʼi haguéicha chupe, ha kuatia Tupã rembiapoukapy ryru Moisés oheja vaekue heʼiháicha. Upépe heʼi kóicha: ‘Peteĩ altar ojejapóva ita oñekytĩʼỹvagui.’  Upéva ári Israel ñemoñare oikuaveʼẽ mymbahapy ha mymbajuka joajurã.  Upéi maymáva rovake, Josué ohai itáre umi tembiapoukapy Moisés oheja vaekue chupe kuéra.   Upéi katu paʼi kuéra Ñandejára karameguã reheve ijapére oñemoĩ mbytépe. Maymáva Israel ñemoñare ha tetã ambuegua oĩva ijapytépe kuéra, upéicha avei karai kuéra, myakãhára kuéra ha mburuvicha kuéra oñemboʼy hovái kuéra. Peteĩ aty oĩ yvyty Guerizim gotyo ha upe ambue yvyty Ebal gotyo. Upéicha heʼi vaekue Ñandejára rembiguái Moisés haʼe kuéra oñemoĩ vaerãha tetã Israel ojehovasa haguã.   Ipahápe, Josué ohenduka chupe kuéra opa mbaʼe Ñandejára rembiapoukapy heʼíva. Ohenduka chupe kuéra umi ñeʼẽ jehovasapyrã ha umi ñeʼẽ jejaheipyrã.  Mbaʼevete umi mbaʼe Moisés oheja vaekue ojejapo haguãgui ndohejái ojejapoʼỹre. Opavavépe ohenduka; umi kuña, mitã ha tetã ambue guáva ijapytépe kuéra oikóvape. Mburuvicha guasu kuéra oĩva kuarahy reike gotyo Jordán ysyrýgui: umi hitíta, amorréo, cananéo, ferezéo ha jebuséo kuéra oikóva yvytýre, ñúre ha yguasu Mediterráneo rembeʼýre Líbano meve, ohendúvo mbaʼépa ojehu,  oñemoĩmbaite hikuái peteĩ ñeʼẽme oñorãirõ haguã Josué ha Israel ñemoñare ndive.   Umi Gabaónpe oikóva ohendu avei upe Josué ojapóva táva Jericó ha Ai rehe,  ha ohaʼã ombotavy Josuépe. Ombyaty hikuái hoʼu vaerã ha ombohyru vosa tuja sorokuépe. Ohupi hymba vúrro ári kaguy ryru, tujágui oñembovyvypáva,  omonde hikuái ipy rehegua itujáva ha ijehe ao tuja sorokue. Mbuja ogueraháva katu tujágui havẽmba.   Oguahẽ hikuái Josué rendápe Guilgálpe ha heʼi chupe: —Mombyrýgui niko roju ne rendápe roñemoĩvo ne ndive peteĩ ñeʼẽme, jaiko porã haguã oñondive.   Israel ñemoñare katu heʼi umi hevéo kuérape: —Peẽ niko oime vaerã árupi, ore jere rupínte peiko. Ndaikatu moʼãi upéichante ñaguahẽ peteĩ ñeʼẽme.   Ha heʼi umi hevéo Josuépe: —Ore roñemoĩ ne rembiguái ramo Oporandu chupe kuéra Josué: —Máva piko peẽ ha moõgui peju?   Heʼi chupe hikuái: —Mombyrýgui niko roju, Tupã nde Jára upe peve herakuãgui. Rohendu umi mbaʼe ojapo vaekue Egíptope,  ha mbaʼépa upe ojapóva umi amorréo ruvicha guasu kuérare oiko vaekue Jordán ysyry mboypýri; Sihón, Hesbón ruvicha guasu ha Og, Basán ruvicha guasu oiko vaekue Astarótpe.   Karai kuéra ore apytépe oĩva ha opa ore retãgua heʼi oréve: “Peraha peʼu vaerã tapére ha tapeho Israel ñemoñare rendápe ha peje chupe kuéra: ‘Ore niko pene rembiguái ha pende pópe roñemoĩ. Ñañemoĩ peteĩ ñeʼẽme oñondive.’”  Pemaʼẽ ore rembiʼúre. Rosẽ ramo ore rógagui haku asy vaekue gueteri ha koʼágã katu tujágui havẽmbáma.  Ha Israel ñemoñare hoʼu umi hevéo kuéra ndive umi hiʼupyrã haʼe kuéra oguerúvagui, oporanduʼỹ rehe Ñandejárape.  Ha Josué oñemoĩ hendive kuéra peteĩ ñeʼẽme heʼívo ndojuka moʼãiha chupe kuéra. Israel ñemoñare myakãhára kuéra avei omeʼẽ iñeʼẽ upéicha ojapotaha.   Mbohapy arahápe, oñemoĩ rire hikuái peteĩ ñeʼẽme umi Gabaongua ndive, Israel ñemoñare oikuaa sapyʼa umíva ijere rupínte oikoha.  Ha osẽ oho Israel ñemoñare chupe kuéra. Mbohapy arahápe oguahẽ hikuái itáva kuérape hérava Gabaón, Quefirá, Beerot ha Quiriat-Jearímpe.  Israel ñemoñare ndojukái chupe kuéra, Tupã Israel Jára rérape heʼi haguére chupe kuéra ndojuka moʼãiha. Upévare opa Israel ñemoñare oñeʼẽ vai huvicha kuérare.  Umi myakãhára kuéra katu heʼi Israel guápe: —Ñande niko ñameʼẽ chupe kuéra ñane ñeʼẽ Tupã, Israel Jára rérape ndajajuka moʼãiha chupe kuéra. Upévare ndaikatúi jajapo hese kuéra mbaʼeve.  Kóicha jajapóta hese kuéra: ñameʼẽma niko chupe kuéra ñane ñeʼẽ ha jaheja toikove, ani ágã ñapyrũ rupi ñane ñeʼẽre ñameʼẽ vaekue Tupã rérape haʼe ipochy ñane ndive.  Ha upéicha Israel myakãhára kuéra, oheja chupe kuéra oikove. Omeʼẽ chupe kuéra hembiaporã y ha jepeʼa rerojaha ramo Israel guápe. Upéicha haʼe kuéra nopyrũi iñeʼẽ omeʼẽ vaekuére.   Upéi Josué ohenói umi Gabaón guápe ha heʼi chupe kuéra: —Mbaʼére piko ore mbotavy peje ramo oréve: “ore niko mombyry roiko pende hegui” ha nimbo raʼe koʼa ore jere rupínte peiko raʼe.  Koʼágã guive peẽ peikóta ijaheipy ramo. Pepytáta ore rembiguái ramo opa árape guarã ha perojáta y ha jepeʼa che Tupã rógape guarã.   Heʼi hikuái Josuépe: —Ore niko roikuaa porã mbaʼépa Tupã nde Jára heʼi vaekue hembiguái Moiséspe. Heʼi vaekue chupe omeʼẽtaha peẽme ko yvy ha ohundipataha maymáva árupi oikóvape. Ha peẽ peguahẽvo ápe rokyhyjepa ha noromanoséi. Upévare kóicha rojapo.  Péina nde pópe koʼágã roñemoĩ. Ejapo ore rehe ndéve iporãveháicha.   Ha Josué ndohejái Israel guápe ojuka umi Gabaón guápe.  Upéva upe árape Josué omoĩ chupe kuéra y ha jepeʼa rerojaha ramo opa Israel guápe ha Ñandejára altárpe,  mamo Ñandejára oipotahápe chupe oñemombaʼe guasu. Koʼágã peve upéva umi Gabaongua rembiapo. Che, Judas,  Jesucristo rembiguái ha Santiago ryvy, amondo che kuatiañeʼẽ opa umi Tupã ñande Ru ohayhúva ohenói vaekuépe. Umívare oñangareko Jesucristo.  Ta pende rupyty heta Tupã poriahurereko, pyʼa guapy ha mborayhu.   Che pehẽngue kuéra pohayhúva, hiʼãite vaekue chéve ahai peẽme che manduʼávo pe ivaívagui ñasẽ hague peteĩcha, ha koʼágã katu añandu tekotevẽha ajerure peẽme peñehaʼãmbaite haguã ñande jeroviáre, peteĩ jey oñemeʼẽ vaekue Tupã mbaʼévape.  Oime niko oike vaekue apeguy peguáreve pende apytépe. Umíva ñehundi haguãre ymaite guivéma Tupã kuatia ñeʼẽme oiko vaekue manduʼa. Umíva tekove heko añáva, oiporúva Tupã pyʼa porã oñemoʼã haguã heko kyʼágui, ha ndoikuaaséiva mbaʼeve Ñandejára Jesucristo, ñande Ruvicha peteĩ eténteva.   Peikuaámarõ jepe, pomomanduʼase Ñandejára oguenohẽ rire Egíptogui Israel guápe,  ohundi hague umi ogueroviaʼỹ vaekuépe.   Ha umi Tupã remimbou oikoʼỹ vaekue heko ypykuépe, ha oheja hóga yvága peguápe, oguereko ñapytĩháme pytũmbýpe opa ára, mbojovakeha ára peguarã.  Umi Tupã remimboúicha avei, Sodoma ha Gomorra ha umi táva ijereregua, oñemeʼẽ vaekue opaichagua teko kyʼápe. Upévare ojehapy vaekue tata opaʼỹvape ha opyta manduʼarã opavavépe.   Upéicharõ jepe, umi kuimbaʼe kuéra oikóva ikéra, omomarã hete kuéra, ndoikuaaséi mbaʼeve Ñandejára heʼívagui ha oñeʼẽ reity umi ipokatúva Tupã remimboúpe.  Tupã remimbou ruvicha Miguel jepe,  oñorãirõ ramo guare aña ndive, oñoñeʼẽ apívo hendive Moisés retekuére,  naiñeʼẽ vaíri chupe, heʼínte uvei: “Tupã ta nde jaʼo”.   Umi kuimbaʼe katu oñeʼẽ vai oikuaaʼỹvare. Ha umi mbaʼe ijehegui voínte oikuaáva, tymba kuéra jepe oikuaaháicha, umíva voi ohundíta chupe kuéra.   Cháke umíva. Oiko hikuái Caín oiko haguéicha.  Ipláta potágui ojavy hape ojavy haguéicha Balaam.  Coré oñehundi haguéicha oñehundi.   Umíva niko pene motĩ umi karu guasu pejapóvape. Haʼe kuéra okaru ha omboyʼu vyʼapópe oporoapoʼỹre mbaʼevérõ ha ijehénte ojepyʼapýva. Umíva ojogua umi arai ndahiʼýivape, ogueraháva yvytu ápe ha pépe, térã yvyra hiʼaʼỹva hiʼárape, ojehapoʼo ha ipirupa vaekue.  Haʼe kuéra niko haʼete ku yguasu pegua y pochy, ohejáva hyjuikuépe ikyʼakue. Ojogua umi mbyja kuéra osẽva hapégui, ha okañýva pytũmbýpe opa árape guarã.   Henoc avei,  Adán ñemoñare 6ha, omomarandu vaekue  koʼãvare heʼírõ guare: “Ahecha Ñandejárape oúrõ hetaiterei hemimbou kuéra reheve,  ombojovakévo opa yvypórape, ha ohundívo chupe kuéra opa mbaʼe vai heko añágui ojapo vaekuére, ha opa umi ñeʼẽ guasu hese heʼi vaekuére.”  Opa mbaʼére ipochy vaekue hikuái umi tekove juru guasu, opavavére oñeʼẽ vai ha oiko oikoseháicha, ha oporombojuru heʼẽ ohekávo imbaʼepota.   Peẽ katu, che pehẽngue kuéra pohayhúva, pene manduʼáke umi mbaʼe Ñandejára Jesucristo apóstol  kuéra,  peẽme heʼi vaekuére: “Umi ára pahávo oĩta tekove oñembohorýva hapicháre, oñemeʼẽva hembipota kyʼápe.”   Umíva hína umi oporomoingo vaíva, oñemeʼẽva yvypóra rekópe, ha ndoguerekóiva Espíritu Santo.   Peẽ katu, che pehẽngue kuéra pohayhúva, peñemohatãke pende jerovia imarangatu etévape. Peñemboʼe ha Espíritu Santo ta pene sãmbyhy.  Peiko Tupã mborayhúpe, pehaʼarõvo pe ára Ñandejára Jesucristo ipyʼa poriahurereko rupi, omeʼẽtaha ñandéve pe jeikove opaʼỹva.  Peiporiahurereko umi ipyʼa kangývape.  Peipytyvõ pende rapichápe, peteĩvape peipeʼávo tatágui, ambue ndive katu pende pyʼa porã, peñeñangareko jepe chugui kuéra. Umíva ao kuérare jepe ani pepoko onaʼỹ haguã pende rehe heko kyʼakue.   Upe ikatúvape pende joko ani haguã peʼa ivaívape, ha pende reraha teko marãʼỹme ha vyʼapópe heko mimbipa renondépe,  Tupã ñoite, ñande peʼáva ivaívagui Ñandejára Jesucristo rupi, chupe guarã teko mimbipa, jererohory, teko mbarete ha pokatu, koʼágã mboyve, koʼágã ha opa árape guarã. Amén. Ajépa haʼeño ajejuhu upe táva guasuete, ojogua ku kuña iména manóvape. Tuichaite vaekue niko haʼe tetã nguéra apytépe. Kuña karai guasuete vaekue niko haʼe, koʼágã katu oĩ ambue tetã po guýpe.   Pyhare pukukue hasẽ, ha hesay mante hováre osyry. Ndaipóri chupe omyangapyhýva opa umi chupe ohayhu vaekue apytépe. Opa umi hendive oĩ vaekue koʼágã ojere ha oñemoĩ hese.   Judá oñemyakãsã ha ojereraha tetã ambuépe, jejopy ha tembiguái rekópe ojeguereko. Tetã nguéra apyte rupi oiko, ha ndojuhúi pytuʼu. Opa umi imuñahare tape poʼíre chupe ohupyty.   Ñembyasy mante Sión rape rupi oñeñandu. Ndaiporivéi oúva arete guasu jave. Hokẽ nguéra ojeitypa, paʼi kuéra hasẽ joa, kuñataĩ pyahu kuéra oñembyasy, ha haʼe katu irokuete oisuʼu.   Hese ijaʼeʼỹvape oho porã. Umi hese oñemoĩva oiko porã. Ñandejára niko omyenyhẽ chupe pyʼa rógui, hembiapo vai heta rehe haʼe. Imemby kuéra ojereraha tembiguáirõ, umi hese ijaʼeʼỹva chugui ogueraha.   Sión, ku porãgui ojajaipa vaekue, koʼágã opa. Huvicha kuéra ojogua umi guasu ojuhuʼỹva okaru haguã, kaneʼõgui oguata kytaʼĩpáva hapykuéri katu imuñaha.   Jerusalén imanduʼa umi ára ohasa asy vaekuére. Imanduʼa oiko ramo guare ágotyo pégotyo, imanduʼa heta mbaʼe oguereko hague yma, imanduʼa hoʼa ramo guare umi hese ijaʼeʼỹva pópe, ha ndaipóri hague chupe oipytyvõva. Umi hese ijaʼeʼỹva omaña vaekue hese ha oñembohory hese, haʼe oñehundi ramo guare.   Jerusalén tuicha iñangaipa, upévare oiko chugui ijaheipýrõ. Opa umi chupe ohecha ramo vaekue, koʼágã ndoikuaaséi chugui mbaʼeve ohechágui chupe opívo. Haʼe upévare hasẽ ha oñomi hova.   Heko kyʼa isái guýpe oñomi, ndoikéi chupe iñakãme hoʼa vaitaha chupe. Upévare haʼe hoʼa opavave oimoʼãʼỹháicha, ha ndaipóri omyangapyhýva chupe. Ñandejára, rehecha piko mbaʼéichapa aĩ vai oñembotuichágui upe che rehe ijaʼeʼỹva.   Upe hese ijaʼeʼỹva ipojái umi imbaʼetare. Haʼe ohecha mbaʼéichapa tetã ambuegua oike upe nde remombaʼe guasuhápe. Jepe ndete voi ere vaekue, umíva ndoikéi vaerã arakaʼeve umi ne mombaʼe guasúva atýpe.   Hetãgua opavavete, ipyahẽ oikóvo tembiʼu rekávo. Imbaʼe repyeta omeʼẽ hiʼupyrãre ikatu haguãicha oikove. Ñandejára, rehechápa reína mbaʼéichapa ojejopy vai.   Opa peẽ tape rupi pehasáva, pemaʼẽ jahecha oĩpa oñembyasýva ko che añembyasyháicha. Kóicha niko Ñandejára ojapo che rehe, upe ipochy hendyha árape.   Sión ohupi umi ipo, ha ndaipóri chupe omyangapyhýva. Kóicha heʼi Ñandejára Jacob rehe: “Tomongora chupe umi hese ijaʼeʼỹva. Jerusalén niko opytáma ipotĩʼỹva ramo”.    Hendaitépe Ñandejára ojapo che rehe. Che niko apuʼã iñeʼẽre. Pehendu aipo ramo opavave, ha pehecha mbaʼéichapa aha asy. Che memby kuéra, mitãkuña ha mitã rusu kuéra, tembiguái ramo ojererahapa.   Ñandejára ipochy etereígui omoypytũmba táva Sión. Yvýre oipete upe táva Israel ombotuicha etéva, ha naimanduʼái ipyendáre, upe ipochyha árape.   Ñandejára ohundipaite oiporiahurerekoʼỹ rehe óga kuéra Israel pegua. Ipochýpe oitypaite umi óga yvate Judá pegua. Yvýre oity ha ojejapoʼỹva ojapo Israel ha huvicha kuérare.   Ohundiete Israel mbaretekue ipochy rendýpe. Ha haʼe kuéra oñemoĩvo hese kuéra ijaʼeʼỹvare, haʼe nosẽi oipytyvõvo chupe kuéra. Tata ombojepota Israélpe, ha ombokusugue opa ijerekuévo.   Ore rehe ijaʼeʼỹvaicha oipyso ore rehe ihuʼy, ha ipyapy omopuʼã ore rehe. Ore rehe ijaʼeʼỹvaicha ojukapa iporãvévape, ha táva Sión ryepýre tatáicha upe ipochykue oñohẽ.   Israelguáre ijaʼeʼỹ vaicha Ñandejára opuʼã ha ohundi chupe. Mburuvicha guasu róga ohundi, umi óga yvate oitypa. Ha Judápe ombojoʼa joʼa pyahẽ ha tasẽ.   Mondaháicha ombyai upe haʼe oñemombaʼe guasuhápe, upe hérape oñembyatyhápe haʼe ohundi. Ñandejára oheja tesaráipe arete ha pytuʼuha ára Siónpe. Ha ipochy rendýpe ndoikuaasevéi mbaʼeve mburuvicha guasu paʼi kuéragui.   Ñandejára omboyke ijaltar,  ndoikuaasevéi mbaʼeve upe chupe oñemombaʼe guasuhágui. Hese ijaʼeʼỹva pópe oheja hoʼapa korapy kuéra hóga rehe ojeréva. Sapukái guasu mante oñehendu tupaópe, oñehenduháicha vyʼa guasu oiko jave.   Ñandejára heʼíma ohunditaha korapy yvate kuéra táva Sión rehe ojeréva. Haʼe ohechapa porã rire mbaʼeichaitépa ojapóta, oike chupe, ohundipaite peve. Korapy yvate kuéra omokangypa ha peteĩcha umíva oitypa.   Hokẽ nguéra yvýpe ojejatypa, haʼe umi itránka omopẽmbáva. Mburuvicha guasu ha mburuvicha kuéra ambue tetã rupi isarambipa. Ñandejára rembiapoukapy noñehenduvéi, mbaʼeve haʼe ndohechaukavéi maranduhára kuérape.   Myakãhára kuéra Sión pegua yvýpe oguapy ha okirirĩ. Yvykuʼi omosarambi iñakã ári kuéra, ha ao vosakuépe oñemonde. Kuñataĩ pyahu kuéra Jerusalén pegua yvýre iñakã omboja.   Umi che resa tasẽgui ikaneʼõ, che pyʼa ryepy hakuvopa, ha che pyʼa yvýre hoʼa ahechávo mbaʼéichapa oñehundi táva che retã megua, ha umi mitã ha umi okambúva ikangypa ramo upe okáre táva pýre.   Umíva oporandu isy kuérape: “Moõ piko oĩ jaʼu vaerã?” Ha ikangypágui, yvýre hoʼa umi okáre upe táva pýre, ha upéi isy jyva ári ipytupa.   Mávare piko rombojojáta? Máva piko ndéicha, táva Jerusalén? Mávare piko rombojojáta, táva Sión, romyangapyhy haguã? Ku yguasu tuichaháicha, upéicha rejecha vai. Máva piko ne mongueráta?   Umi pene maranduhára heʼíva peẽme ohechaha, umíva ijapu ha ne mbotavy. Ndohechaukái ndéve ne rembiapo vaikue ani haguã reñemyakãsã. Umi haʼe kuéra heʼíva peẽme ohechaha, umíva japu memete ha ne mbotavy.   Umi tape rupi ohasáva nde rechávo ojepopete. Táva Jerusalén rehe oturuñeʼẽ vai, ha oñembohory hese. Hese ojeʼémi vaekue: “Mbaʼe neporãmba jepéva, ha opavave oguerohorýva”.   Umi nde rehe ijaʼeʼỹva, tuicha ojejuru peʼa ndéve. Oturuñeʼẽ vai, hãi mante ombopu ha heʼi nde rehe: “Ñamokõma chupe. Kóva hína upe ára heta ite ñahaʼarõ vaekue. Péina koʼágã upéichama ojehu”.   Ñandejára ojapóma upe ojapose haguéicha. Ojapóma upe ymaite guive heʼi vaekue ojapotaha. Ne rundi nde poriahurerekoʼỹre, ha umi nde rehe ijaʼeʼỹvape ombovyʼa. Umi nde rehe oñemoĩvape omombarete.   Pende pyʼaite guive pesapukái Ñandejárape, peẽ korapy yvate kuéra táva Sión pegua. Eheja nde resay tosyry, tosyry pyhare ha arakue, ku ysyrýicha. Ani rejokose ne rasẽ, térã remombytuʼu nde resa raʼỹi.   Epuʼã ha esapukái upe pyhare pyte. Guárdia oñepyrũ vove esapukái. Ñandejára renondépe ýicha eñohẽ upe nde pyʼa jopýva. Umi nde po emopuʼã chupe rejerurévo mitã nguéra rehe ikangypáva ñembyahýigui umi tape ojuasaha rupi.   Ñandejára, nderehechái ngaʼu piko máva rehépa kóicha rejapo reína? Sy kuéra ngaʼu piko hoʼúta imemby kuérape ijyva ári kuéra gueteri oguerekóva? Paʼi ha maranduhára kuéra piko ojejukáta upe nde reñemombaʼe guasuhápe?   Yvy rehe iñasãi imitã ha itujáva. Kuñataĩ pyahu ha mitã rusu kuéra kysépe ojejukapa. Upe nde pochyha árape rejuka ha ijajúra rupi reikytĩ reiporiahurerekoʼỹre avavépe.   Opa guio che ári reity kyhyje, ku aty guasuhápe opa guio ojejuháicha. Upe Ñandejára ipochyha árape ndaipóri okañy térã oikovéva. Umi che amokunuʼũ ha amongakuaa vaekue ojukapa upe che rehe ijaʼeʼỹva. Che hína upe heta ahasa asy vaekue ipochýpe Ñandejára yvyrápe che nupã ramo.   Che reraha ha che mboguata iñypytũ ha hesakãʼỹháme.   Che árinte voi oity ha oity ipo opa ára pukukue.   Upe che roʼo ha upe che pire ombyaipa, umi che kãngue omopẽmba.   Che mongora korapy yvatépe ha omoĩ che jerekuévo jehasa asy ha jejopy vai.   Iñypytũháme che rereko, oikoháicha umi yma omano vaekue.   Che mongora ha ndaikatuvéi asẽ, kadéna pohýipe che jokua.   Chupe asapukái ramo jepe che pytyvõ haguã, nohenduséi che ñemboʼe.   Korapy itápe che rape joko, ha omombía umi che rape.   Jaguaretéicha omangea che rehe, térã ku leóncha kañyháme oĩva.   Che renohẽ che rapégui ha che ári ojeity, añemondýigui, apyta aryrýi asusũ.   Oipyso upe ihuʼy ha che moĩ chéve, che api haguã.   Umi ihuʼy hyrúgui oguenohẽva che apére ojekutu.   Che retãgua opukapa che rehe, opa árape ipurahéipe oñembohory che rehe.   Pyʼa rópe che mbyaju, iróva rykuerépe che mboyʼu.   Itápe che rãi ojokapa, yvýre che mbyapajeréi.   Pyʼa guapy ndarekói, vyʼa ndaikuaái.   Haʼe che jupe, Ñandejára na che mombarete veimaha, ha mbaʼevéma ndarekói ahaʼarõ vaerã chugui.   Che manduʼávo mbaʼéichapa ahasa asy, aiko ramo guare ágotyo pégotyo, umíva niko mbaʼe iróva ha pohã vai chéve.   Umíva rehe che manduʼávo, che pyʼa hoʼa yvýre.   Upéi katu, ou chéve peteĩ mbaʼe che akãme, ha upéva rehéntema che pyʼa amoĩ.   Ñandejára mborayhu niko neʼĩra ogue, térã imbaʼe recha kuaa neʼĩra opa.   Ára koʼẽrente oñembopyahu. Ajépa tuichaite upe Ñandejára reko jeroviaha.   Haʼe che jupe: “Ñandejára niko opa mbaʼe chéve, upévare ajerovia hese”.   Ñandejára imbaʼe porã opa umi hese ojeroviáva ndive, imbaʼe porã opa umi chupe omombaʼévape.   Iporãko kirirĩháme ñahaʼarõ Ñandejára ta ñane renohẽ jejopy vaígui.   Iporãko opavave oñemyakãsã ha ojejokua imitã guive.   Kirirĩháme toñemohaʼeño, Tupã upéicha ojerure vove chupe.   Ijuru yvýre tojopy ikatu mbaʼéko oĩ henonderã chupe ohaʼarõva.   Hova tomoĩ chupe oinupãsévape, ha hese avei toñemboja opa mbaʼe vai.   Ñandejára niko na ñane mboykéi opa árape guarã,   ñane mbohasa asy ramo, upéi ohecha kuaa ñandéve, imborayhu tuicha etereígui.   Ndahaʼéi niko ojaposéguinte haʼe ñane mbohasa asýva.   Oĩ ramo oñemboharáiva opa umi oñemyakãsãvare peteĩ tetãme,   térã ñamokarẽrõ hendapeʼỹ, hekopegua peteĩvape ohupytýva upe yvatete oĩva renondépe,   térã ñamoĩ vaírõ ñande rapichápe mbojovakehápe, umíva umi mbaʼe ngaʼu piko Ñandejára ndohecha moʼãi?   Oĩrõ heʼíva peteĩ mbaʼe ha ou upéva ojehu, Ñandejára oipotágui niko upéicha ojehu.   Opa mbaʼe ivai ha iporãva niko ou, Ñandejára omboúgui.   Ñane rembiapo vai ramo jepe, jaikove ha upévare, ndajarekói mbaʼeve jaʼe vaerã ñande jehe.   Ñamaña porã ñande rekovére, upéi jajere ha ñañemboja Ñandejára rendápe.   Ñamondo ñane ñemboʼe, ñande pyʼaite guive osẽva, Tupã yvága peguápe.   Ñandejára, ore ropuʼã nde rehe ha ore rembiapo vai. Ha nde reheja rei oréve ore angaipa.   Pochýgui ne renyhẽ ha ore apére reiko, ore juka, ore poriahurerekoʼỹre.   Araípe reñeñuãmba, ani haguã ore ñemboʼe oguahẽ ne rendápe.   Ytýicha ore mombo tetã nguéra apyte rupi.   Umi ore rehe ijaʼeʼỹva oñeʼẽmba rei ore rehe.   Kyhyje ha ñemano, ñehundi ha sarambi mante ore rupyty.   Umi che resa hesay syry ahechávo mbaʼéichapa oñehundi upe táva aikoha.   Che resay syry ha ndopíri ha ndojuhu moʼãi pytuʼu   Ñandejára omaña jey peve ñande rehe, amo yvate, yvága guive.   Umi che resa che mbopyʼa rasy ahechávo upe ojehúva kuña kuéra che távape oikóvape.   Umi reiete che rehe ijaʼeʼỹva, guyráicha che api.   Ykua ruguápe che reity ita mante opoi che ári.   Upe y che akã ojahoʼipa, ha haʼe che pyʼa pýpe: “Ápe añehundíma”.   Nde rérape ndéve añemboʼe, Ñandejára, amo ykua rugua guive.   Che rendumi kena ndéve asapukái, ha ejapysaka che rehe.   Upe añemboʼeha árape, reñemboja che rendápe, ha ere chéve: “Ani rekyhyje”.   Ñandejára nde reñemoĩ che ndive, nde che renohẽ jejopy vaígui.   Ñandejára, nde rehecha umi mbaʼe hendapeʼỹ che rehe ojejapóva. Eju ndete voi embojovake chupe kuéra.   Nde rehecha mbaʼéichapa ondyryse che rehe, ha opa umi mbaʼe che rehe ojaposéva.   Ñandejára, nde rehecha mbaʼéichapa ijuru guasu, ha opa umi mbaʼe che rehe ojaposéva.   Iñeʼẽ rei, ha umi mbaʼe vai ojaposéva, che árinte hoʼa ára pukukue.   Oguapy térã oñemboʼy ramo hína, che rehénte ipurahéipe oñembohory.   Ñandejára, ndete remyengoviáta chupe kuéra, upe haʼe kuéra hembiapo vaiháicha.   Ipyʼa emohatã chugui kuéra, ha upéi ejahéi hese kuéra, toiko ijaheipýrõ.   Ijapére eiko Ñandejára, rehundipa peve chupe kuéra ko yvy árigui. Pehecha piko mbaʼéichapa hũmba upe óro? Pehecha piko mbaʼéichapa ndoveravéi upe óro iporãvéva? Umi ita oñemboyke vaekue Tupãme guarã niko opa rupi rei isarambi umi tape ojuasaha rupi.   Umi Siónpe oikóva, umi ijohéi pyréva, ha ojehecharamo vaekue óro iporãve vaicha, koʼágã ojeguereko kambuchi ñaiʼũgui ojejapo vaekuéicha.   Aguara kuña jepe oheja umi imemby ikáma rehe okambu. Che táva, ko che retã megua katu iñarõ ku ñandu guasúicha yvy ojeikoʼỹha rupi guáicha.   Umi mitã kambu ijyuhéigui upe iñapekũ rehe ikũ oja. Hoʼu vaerã mante mitã nguéra ojerure, ha ndaipóri avave chupe kuéra omeʼẽva mbaʼeve.   Umi oiko vaekue tembiʼu iporãvévare koʼágã tape rupi ikangypa. Umi okakuaa vaekue ao jajaipa apytépe ytyapy rupi koʼágã oiko.   Che táva, ko che retã megua angaipa tuichave Sodoma angaipágui. Peteĩ tesa pirĩme upéva oñehundi vaekue avave omopuʼaʼỹ rehe hese ipo.   Nasaréo  kuéra upepegua aramirõ morotĩcha upe hekove ipotĩ vaekue, ipotĩve kamby porãgui. Umi hete katu hesãigui ojajaipa.   Koʼágã katu, upe hova tatatĩ kyʼakuépe hũmba, ha upe okáre avave ndoikuaái chupe kuéra. Upe ipire ikãngue rehe oja, jepeʼáicha ipiru ikã.   Umi kysépe ojejuka vaekue oho porãve vaekue umi ñembyahýigui omano vaekuégui. Koʼãva ikangypágui hoʼa vaekue ndojuhúigui umi ñúre mbaʼeve hoʼu haguã.   Umi kuñakarai ipyʼa porãvéva ipo rupiete imemby kuéra ombojy. Hese kuéra haʼe kuéra okaru, che táva, ko che retã megua oñehundívo.   Ñandejára ipochy hendy, ohekuavo ipochykue. Siónpe tata ombojepota ha ombokusugue amo hapo peve.   Arakaʼe piko mburuvicha guasu kuéra oimoʼãta, térã opavave ko yvy ári oikóva umi Jerusalén rehe ijaʼeʼỹva hokẽte rupi chupe oiketaha?   Koʼã mbaʼe ou ojehu chupe maranduhára ha paʼi kuéra hembiapo vai haguére, ha upe táva ryepýpe voi haʼe kuéra ojuka haguére heko jojávape.   Ku ohechaʼỹvaicha upe okáre oiko ágotyo pégotyo, tuguy mante umi ijao rehe pytãmba ha avave hese kuéra ndopokoséi.   “Peñemomombyrýke chugui. Ipotĩʼỹvako  upéva”. “Pejeíke chugui. Aníke oja pende rehe”, ojesapukái hese kuéra. Ha okañy ramo oho tetã ambuépe, “Ápe ndapepyta moʼãi”, ojeʼe chupe kuéra.   Hese kuéra Ñandejára omañávo, chupe kuéra omosarambi. Haʼe ndohecha kuaa moʼã véima chupe kuéra. Paʼi kuérape avave nomombaʼéi, ha umi itujávape avave ndoiporiahurerekói.   Umi ore resa ikaneʼõ reipa romañávo rohecha haguã oĩpa oúva ore pytyvõ. Rojesareko ha romaña upe tetã mombyry gotyo ikatuʼỹva ore pytyvõ.   Opa roikoha rupi oñemangea ore rehe, ndaikatuvéi upe oka rupi roiko. Hiʼaguĩma ore ára paha. Roikopáma katu hese!   Umi ore muñaha, taguatógui iñakuãve. Umi yvyty paʼũ rupi ore rapykuéri oiko, yvy ojeikoʼỹha rupi omangea ha ondyry ore rehe.   Ñandejára rembiporavo pyre ku haʼe rupi aénte ore roikovéva, upe ore ruvicha guasu koʼágã oñemyakãsã. Ore roʼe vaekue haʼe ore moʼãtaha opa tetã nguéra apytépe.   Edom! Epuka ha evyʼáke, nde reikóva Us yvýpe! Nde avei reʼúma upe iróva, rekaʼúne ha opívo reñemboíne.   Sión! Ne rembiapo vaikue ojeheja reíma ndéve. Ñandejára nanemondo moʼã véima tetã mombyrýpe. Edom! Ne rembiapo vaikue katu ojekuaapa, ha umívare oñemyengoviáta ndéve. Ñandejára, ne manduʼakena upe ojehu vaekue orévere. Emañákena ore rehe ha ehecha mbaʼéichapa rojecha vai.   Ore yvy opytapa umi ore roikuaaʼỹvape, ha ore róga kuéra opyta tetã ambue guápe.   Ropyta ore tyreʼỹ, nda ore ru véiguima, ha ore sy imenaveʼỹvaicha oiko.   Y royʼu haguã rojogua mante vaerã, upéicha avei ore jepeʼarã.   Roñemyakãsã ha guéicha rojerereko, ore kaneʼõ ha ndorojuhúi pytuʼu.   Egipto ha Sinaípe rojerure asy vaekue tembiʼu remeʼẽ haguã oréve.   Ore ru kuéra iñangaipa haguére, koʼágã ndoikove véima.   Umi yma tembiguáirõ oiko vaekue, koʼágã oĩ ore ári, ha ndaipóri ipoguýgui ore renohẽva.   Roʼumi vaerãre rojeporekávo, ikatu ore juka kysépe umi oikóva yvy ojeikoʼỹha rupi.   Ore pire tatakuáicha hakuvopa, ñembyahýigui ore akãnundu.   Kuña ha kuñataĩ pyahu Sión ha Judá pegua mbaretépe orãirõ hikuái.   Mburuvicha kuérape ipógui omosãingo, ha umi itujávape ndorekóiete mbaʼe ramo hikuái.   Mitã rusu kuérape omyanguʼika trígo, mitã nguéra katu ikarapã jepeʼa atýra guýpe.   Karai kuéra noñembyaty véima táva rokẽme, mitã rusu kuéra ndopurahéi véima.   Vyʼa ndoroikuaa véima, ha rojeroky rangue, hoʼa ore ári vyʼaʼỹ.   Upe tuichávarõ ojeguereko vaekue, yvýre hoʼa. Ore rembiapo vai haguére roñehundi.   Upévare ore ñeʼã rasy asy, ha ore resay syrýgui ndaikatúi romaʼẽ.   Yvyty Sióngui oiko tapere, ha hyepy rupi mykurẽ mante oiko.   Ñandejára, nde añónte mburuvicha guasu opa árape guarã, ha reiméta upe reguapyhápe ára paha peve.   Nde resaraietéta ngaʼu piko ore hegui? Ymaiterei guivéma niko ore mboyke.   Ore mbojevy jeýna ne rendápe, Ñandejára. Ha ne rendápe rojevýta. Embopyahu ore rekove ymave guaréicha.   Térã piko ndereikuaase véima mbaʼeve ore hegui? Nde pochýta ngaʼu piko ore ndive opa ára? Aarón raʼy kuéra Nadab ha Abihú ojapyhy imyatatĩha kuéra, omoĩ pype tatapỹi rendy, hiʼári insiénso ha oikuaveʼẽ Ñandejára renondépe tata ojeporuʼỹ vaerã Ñandejárape guarã. Haʼe heʼi vaekue ani haguã ojapo péicha.  Ñandejára rendágui osẽ tata ha ohapy chupe kuéra. Péicha omano hikuái Ñandejára renondépe.  Upéi Moisés heʼi Aarónpe: —Kóva hína upe Ñandejára heʼise vaekue oñeʼẽ ramo guare: “Umi che rehe oñembojávape, ahechaukáta che marangatuha, ha Israelgua renondépe ahechaukáta che reko mimbipa”. Aarón okirirĩ.   Moisés ohenói Uziel raʼy kuérape, Misael ha Elsafán. Uziel, Aarón tio. Ha heʼi chupe kuéra: —Peju penohẽ Tekoha rokẽgui pende rehegua kuéra retekue, ha peraha okápe mombyry.   Haʼe kuéra ogueraha ijao pukúpe umi tetekue heʼi haguéicha Moisés.   Moisés heʼi Aarón ha itaʼýra kuéra Eleazar ha Itamárpe: —Ani peiko akã chara térã pemondoro pende ao pehechauka haguã peñembyasyha, cháke pemanóne ha Ñandejára ipochýne opa Israelgua ndive. Pende ryvy kuéra Israelgua tojaheʼo uvei Ñandejára omyendy haguére hata.  Ani pesẽ Jotopa Róga rokẽgui, cháke pemanóne. Peẽ niko peñemboyke vaekue Ñandejárape guarã iñandyrýpe. Haʼe kuéra ojapo Moisés heʼi haguéicha.   Ani pembojeheʼa ojuehe pe noñemboykéiva Ñandejárape guarã ha pe oñemboykéva, térã pe ipotĩ  ha ipotĩʼỹva.   Peheko mboʼe Israel guápe opa tembiapoukapýre Ñandejára omeʼẽ vaekue peẽme Moisés rupi.   Upéi Moisés heʼi Aarón ha mokõive itaʼýra hembývape, Eleazar ha Itamar: —Pe mbaʼe kuaveʼẽ  hembývagui ojehapy rire Ñandejárape guarã, peʼu altar ykére mbaʼe pembojýva pembovuʼỹre. Ñandejárape guarã añoite oñemboykéva niko hína.  Peʼu umíva peteĩ hendápe oñemboykéva Ñandejárape guarã, opytágui ndéve ha nde raʼy kuérape umi mbaʼe kuaveʼẽ ojehapývagui Ñandejárape guarã.  Haʼe heʼi chéve ojejapo haguã péicha.   Nde, nde raʼy ha nde rajy kuéra ndive, peteĩ ipotĩháme,  peʼu avei mymba pytiʼakue oñemyatymóiva ha hetymangue akatúa, oñemeʼẽgui peẽme ha pene ñemoñarépe, Israelgua oikuaveʼẽ ramo mymbajuka joajurã.   Haʼe kuéra togueraha Ñandejárape guarã mymba kyrakue ojehapy vaerã ha heseve ipytiʼakue oñemyatymóiva ha hetymangue akatúa, ombokacha haguã oikuaveʼẽvo Ñandejárape. Koʼãva opyta ndéve ha nde raʼy kuérape opa árape guarã, Ñandejára heʼi haguére péicha.   Moisés oporandu mbaʼépa oiko kavara máchogui ojejuka vaekue ojeheja rei haguã angaipa, ha ohendúvo ojehapýma hague, ipochy Aarón raʼy kuéra Eleazar ha Itamar ndive,  ha heʼi chupe kuéra: —Mbaʼérepa ndapeʼúi mymba ojejuka vaekue ojeheja rei haguã angaipa, peteĩ hendápe oñemboykéva Ñandejárape guarã? Mbaʼe oñemboykéva Ñandejárape guarã añoite niko,  ha Ñandejára omeʼẽ peẽme ojeheja rei haguã peẽ rupi opa Israel guápe iñangaipa.  Aarón katu heʼi chupe: —Haʼe kuéra oikuaveʼẽ Ñandejárape imymbajuka ojeheja rei haguã angaipa ha imymbahapy. Chéve niko ojehu avei koʼã mbaʼe. Reimoʼã piko ambovyʼáta hague Ñandejárape haʼu rire mymbajukágui oñekuaveʼẽva ojeheja rei haguã angaipa?   Moisés ohendúvo heʼíva Aarón ipochy jera. umi ipysapẽ oñembojaʼóva ha oñaminduʼúva.  Ha jepe oñaminduʼu térã ipysapẽ oñembojaʼo ramo ani peʼu koʼãva: Kaméllo: kóva, oñaminduʼu ramo jepe, ipysapẽ noñembojaʼói. Pereko ipotĩʼỹva ramo.   Akuti nahániri avei. Oñaminduʼu ramo jepe, ipysapẽ noñembojaʼói. Pereko ipotĩʼỹva ramo.   Tapiti nahániri avei. Oñaminduʼu ramo jepe, ipysapẽ noñembojaʼói. Pereko ipotĩʼỹva ramo.   Ani peʼu kure. Ipysapẽ oñembojaʼo ramo jepe, noñaminduʼúi. Pereko ipotĩʼỹva ramo.   Ani peʼu koʼã tymba roʼo, térã pepoko heʼõnguére, umíva hína tymba ipotĩʼỹva.   Umi tymba ýpe oikóvagui, tahaʼe y syrýpe tahaʼe y guasúpe, ikatu peʼu umi ipepoʼíva ha ipiréva pira piréicha.  Umi peichaguaʼỹva katu, tahaʼe tuicháva tahaʼe michĩva, pereko ipotĩʼỹva ramo.  Ani peʼu koʼã tymba roʼo térã pepoko heʼõnguére.  Opa tymba y pegua ndaipepoʼíriva ha ndaipiréiva pira piréicha, pereko ipotĩʼỹva ramo.   Pereko ipotĩʼỹva ramo opaichagua vícho ipy irundýva ha ipepóva.  Peʼu kuaa jepe umi hetymáva opo haguã, ipy irundy ha ipepo ramo jepe.  Umívagui peʼu kuaa opaichagua tuku ha kyju.  Oimeraẽ vícho ipy irundýva ha ipepóva ndahaʼéiva koʼãichagua, pereko ipotĩʼỹva ramo.  Ojáta pende rehe potĩʼỹ, pejapo ramo koʼã mbaʼe: Pepoko ramo tymba reʼõnguére, ojáta pende rehe potĩʼỹ kaʼaru pytũ meve.   Pehupi ramo umichagua teʼõngue, pejohéi pende ao. Opáichavo ojáta pende rehe potĩʼỹ kaʼaru pytũ meve.   Opaichagua tymba, ipysapẽ noñembojaʼóiva ha noñaminduʼúiva, pereko ipotĩʼỹva ramo ha ojáta potĩʼỹ oime raẽvare, opoko ramo hese.   Oimeraẽ tymba hetyma irundýva ha oguatáva ipýre, pereko ipotĩʼỹva ramo. Ojáta potĩʼỹ kaʼaru pytũ meve oime raẽvare, opoko ramo heʼõnguére.  Ha pe ohupíva heʼõngue, tojohéi ijao ha ojáta hese potĩʼỹ kaʼaru pytũ meve, pereko vaerã niko ipotĩʼỹva ramo koʼã tymba.   Tymba otyryrýva yvýre apytépe pereko ipotĩʼỹva ramo koʼãva: mykurẽ, anguja,  opaichagua teju, kuiʼĩ guasu, jakare, teju tara ha ambere.   Heta tymba oĩva apytépe, umíva pereko ipotĩʼỹva ramo. Oja potĩʼỹ kaʼaru pytũ meve oime raẽvare, opoko ramo umíva reʼõnguére.  Ojáta avei potĩʼỹ oimeraẽ mbaʼére, hoʼa ramo hiʼári oimeraẽ koʼã tymba reʼõngue, tahaʼe yvyra, tahaʼe ao, tahaʼe tymba pirekue, tahaʼe vosa, térã oimeraẽ tembiporu ári. Umíva toñemoinge ýpe ha ojáta hese kuéra potĩʼỹ kaʼaru pytũ meve. Upéi opytáta ipotĩ.   Oimeraẽ koʼã tymba reʼõngue hoʼa ramo ólla ñaiʼũ ryepýpe, oja potĩʼỹ opa mbaʼe hyepy peguáre ha pe ólla ojejoka vaerã.  Ko ólla pegua y hoʼa ramo tembiʼu ári, oja potĩʼỹ pe tembiʼúre.  Oja potĩʼỹ oimeraẽ mbaʼére, hoʼa ramo hese oimeraẽ koʼã tymba reʼõngue, haʼe ramo jepe tatakua térã tataypy, ha umíva tekotevẽ pehundi. Oja niko hese potĩʼỹ ha pereko vaerã ipotĩʼỹva ramo.   Yvu ha y noʼõ rehe mante ndojái potĩʼỹ. Potĩʼỹ katu oja pe mávare, opoko ramo tymba reʼõnguére.   Pe mbaʼe raʼỹi oñeñotỹtava rehe ndojái potĩʼỹ hoʼa ramo hiʼári oimeraẽ koʼã tymba reʼõngue.  Pe mbaʼe raʼỹi oñemyakỹ ramo katu ha hoʼa hiʼári oimeraẽ koʼã tymba reʼõngue, oja hese potĩʼỹ.  Omano ramo peteĩ tymba perekóva peʼu haguã, pepoko ramo heʼõngue rehe oja pende rehe potĩʼỹ kaʼaru pytũ meve.  Hoʼúva tymba reʼõngue, tojohéi ijao ha ojáta hese potĩʼỹ kaʼaru pytũ meve, ha pe oguenohẽva tymba reʼõngue tojohéi avei ijao ha ojáta hese potĩʼỹ kaʼaru pytũ meve.   Ani peʼu mbaʼeveichagua tymba otyryrýva hyére. Upéva hína tymba potĩʼỹ.   Tymba otyryrýva yvy apére, ani peʼu mbaʼeveichagua, tahaʼe otyryrýva hyére, ha oguatáva irundy térã hetave ipýre, tymba potĩʼỹ ko umíva.  Ani peñemongyʼa mbaʼeveichagua tymba otyryrýva reheve.  Che hína Tupã pende Jára, ha upévare tekotevẽ peñemboheko potĩ ha pene marangatu, che marangatuháicha. Ani peñemongyʼa mbaʼeveichagua otyryrýva reheve.  Che hína pende Jára poguenohẽ vaekue Egíptogui haʼe haguã pene Tupã.  Ta pene marangatu, ché che marangatuháicha.   Kóva hína tembiapoukapy tymba kuéra, guyra kuéra, tymba y pegua, ha yvy apére otyryrýva rehegua.  Peikuaa haguã ipotĩva ha ipotĩʼỹva, ikatúva ha ikatuʼỹva ojeʼu. Pe mitã kuimbaʼe tojeapiʼo yvy ári oiko rire  8 ára haguépe.  Isy katu oñemopotĩvéta gueteri 33 ára huguykuégui. Ani opoko mbaʼevére oñemboykéva Ñandejárape guarã térã oike Tekohápe, oñemboty peve umi ára ipotĩ haguã.  Mitãkuña ramo imemby katu, ojáta isýre potĩʼỹ 15 ára pukukue, ojaháicha avei hese potĩʼỹ imbaʼasy guejy aja. Ha oñemopotĩvéta gueteri 66 ára huguy kuégui.   Oñemboty vove umi ára oñemopotĩ haguã, tahaʼe mitã kuimbaʼégui, tahaʼe mitã kuñágui, isy togueraha Jotopa Róga rokẽme ovecha raʼy hiʼáño peteĩva oikuaveʼẽ haguã mymbahapy  ramo ha peteĩ pykasu raʼy térã jeruti mymbajuka  ramo ojeheja rei haguã angaipa. Umíva tomeʼẽ paʼípe,  ha paʼi toikuaveʼẽ Ñandejárape ojeheja rei haguã chupe, ha ipotĩta huguy tykýgui. Ãva hína tembiapoukapy mitã kuimbaʼe ha mitãkuña yvy ári oiko ramóva rehegua.  Isy imboriahúgui ndoguerekói ramo ojogua haguã ovecha raʼy, ikatu oikuaveʼẽ mokõi pykasu raʼy térã mokõi jeruti.  Peteĩ oñekuaveʼẽ haguã mymbahapy ha ambue oñekuaveʼẽ haguã mymbajuka ramo ojeheja rei haguã angaipa. Paʼi toikuaveʼẽ hese ojeheja rei haguã chupe, ha péicha ipotĩta. Paʼi tomaʼẽ porã pe ikurúre. Hague upepegua imorotĩ ramo ha pe kuru oñensumi ramo ipirépe, upéva kuru vai hína. Paʼi ohecha porã rire teʼi ojaha pe tapicháre potĩʼỹ.   Pe kuru imorotĩ ramo ha noñensumíri ipirépe ha hague namorotĩri ramo, paʼi toguereko chupe koty ñembotypýpe 7 ára pukukue.  Upe ára 7hápe tohecha jey chupe, ha ndokakuaái ramo ikuru, toguerekove chupe 7 ára koty ñembotypýpe.  Upe ára 7hápe tohecha jey chupe ha ikuru okuera ramo ohóvo ha naiñasãi ipirére, paʼi teʼi pe hasýva ipotĩha, kuru reinteha hína. Upérõ pe hasýva tojohéi ijao ha ipotĩta opytávo.   Pe kuru okakuaave ramo, paʼi heʼi rire pe tapicha ipotĩha, toho jey paʼi rendápe omaʼẽ haguã hese.  Paʼi tomaʼẽ hese ha ohecha ramo ipirére peteĩ apeno morotĩ hague morotĩva ha peteĩ kuru pe iñapenoháme,  upéva hína kuru vai. Paʼi teʼi ojaha hese potĩʼỹ ha natekotevẽi oheja chupe koty ñembotypýpe. Ojekuaáma ipotĩʼỹha.   Ikuru vai okakuaa pyaʼe ramo ha ojahoʼipáma hete,  paʼi tomaʼẽ porã hese ha ohecha ramo hete imorotĩmbaha, teʼi pe tapicha ipotĩha, ikuru vai niko morotĩ ha upévare ipotĩ.  Ojekuaa vove hoʼo katu, ojáta hese potĩʼỹ.  Paʼi tomaʼẽ hoʼo ojekuaáva rehe ha teʼi ojaha pe tapicháre potĩʼỹ, ojekuaágui hoʼo. Upéva kuru vai hína.   Hoʼo ojekuaáva imorotĩ jey ramo, pe hasýva toho paʼi rendápe,  paʼi omaʼẽ haguã hese. Ha haʼe heʼi ramo kuru imorotĩha teʼi hasýva ipotĩha, ha opytáta ipotĩ.   Oĩ ramo okueráva isusuʼágui,  paʼi tohecha porã. Hague morotĩ ha oñensumi ramo, kuru vai hína, osẽva okái haguépe. Paʼi teʼi ojaha hese potĩʼỹ ikuru vaígui.  Paʼi ohecha ramo ndahague morotĩri ha noñensumiriha, okueraha uvei ohóvo, toheja pe tapichápe koty ñembotypýpe 7 ára pukukue.  Upéi tomaʼẽ hese, ha ikuru iñasãi ramo ipirére, teʼi ojaha potĩʼỹ pe tapicháre, ikuru vaígui.  Pe kuru ndokakuaavéi ramo katu ha okuerave ohóvo, paʼi teʼi pe hasýva ipotĩha, pe oguerekóva niko kuru perekuénte.   Peteĩ kuimbaʼe térã kuña iñakã kuru ramo, térã kuimbaʼe hendyva guýpe ikuru ramo,  paʼi tomaʼẽ ipirére ha ohecha ramo ipara morotĩha, upéva uñénte hína ndahaʼéi kuru vai ha pe tapicha ipotĩ.   Peteĩ kuimbaʼe iñakã raguekúi ramo ha opyta iñakã perõ, haʼe ipotĩ.  Ha ikuru vai aja tojerereko ipotĩʼỹva ramo. Toiko haʼeño mombyry tekohágui.   Ao lána térã líno  rehe osẽ ramo peteĩ mbara,  teʼi ojejohéi haguã pe mbara ha toñeñongatuve pe mbaʼe 7 ára pukukue.   Pe mbara ojejohéi rire, paʼi tomaʼẽ hese. Ohecha ramo mbara ndojeʼói hague, oja potĩʼỹ pe mbaʼére ha tojehapy, jepe pe mbara naiñasãi raʼe. Okaru niko pe mbaʼére ijape guio térã hyepy guio.  Ha omaʼẽvo pe mbaráre, paʼi ohecha ramo ojeʼo hague ojejohéi rire, toikytĩ ha toipeʼa ao, tymba pirekue, poyvi térã ahojágui pe mbara ojeʼo vaekue.  Kóva hína tembiapoukapy kuru vai, ha mbara ao lána ha líno, poyvi, ahoja, mbaʼe tymba pirekuégui ojejapóva rehe osẽva rehegua, ikatu haguã paʼi heʼi pe ipotĩva ha ipotĩʼỹva. Ñandejára heʼi Moiséspe:   —Ejapo koʼã mbaʼe oñemopotĩ haguã pe hasýva kuru vaígui: Hasýva tojereraha paʼi rendápe,   Paʼi ojapótava ñemopotĩ, tomoĩ Ñandejára renondépe oñemopotĩvape opa umi mbaʼéreve Jotopa Róga rokẽme.  Tojapyhy peteĩ ovecha raʼy oikuaveʼẽ haguã mymbajuka ramo ñemyengoviarã,  ha heseve pe ñandyry, ha tombokacha  Ñandejára renondépe.  Upéi tojuka ovecha raʼy ojejukahápe mymba oñekuaveʼẽva ojeheja rei haguã angaipa ha mymbahapy  peteĩ hendápe oñemboykéva Ñandejárape guarã. Pe mymba niko paʼi mbaʼe hína oiko ramo mymbajuka, tahaʼe ojeheja rei haguã angaipa, tahaʼe ñemyengoviarã, oñemboykégui Ñandejárape guarã añoite.   Upéi paʼi tomyakỹ pe oñemopotĩva nambiguy akatúa, ikuã guasu akatúa ha ipysã guasu akatúa, pe mymba ojejukáva ñemyengoviarã ruguýpe.  Upéi paʼi toñohẽ michĩmi ipopyte asúpe ñandyry oñekuaveʼẽ vaekue,  upéi tomyakỹ peteĩ ikuã akatúa ñandyrýpe oguerekóva ipo asúpe ha tohypýi 7 jey pe ñandyrýpe Ñandejára renondépe.  Pe ñandyry rembyre ipopegua reheve, paʼi tomyakỹ pe oñemopotĩva nambiguy, kuã guasu, ha pysã guasu akatúa, pe tuguy oñemona hague ári,  ha pe ñandyry rembyre oĩva paʼi pópe tojehekuavo pe oñemopotĩva akã ári. Péicha paʼi rupi ojeheja reíta oñemopotĩvape iñangaipa Ñandejára renondépe.   Paʼi toikuaveʼẽ mymbajuka ojeheja rei haguã angaipa, oñemopotĩ haguã pe ipotĩʼỹva, upéi toikuaveʼẽ mymbahapy.  Ha toikuaveʼẽ altar  ári mymbahapy mbaʼe kuaveʼẽ  reheve. Péicha paʼi rupi ojeheja reíta ipotĩʼỹva angaipa ha opytáta ipotĩ.   Pe hasýva ndaikatúi ramo ojogua umi mbaʼe oikotevẽva imboriahúgui, toikuaveʼẽ omyatymóivo peteĩ ovecha raʼy mymbajuka ramo ñemyengoviarã ojeheja rei haguã iñangaipa, ha avei togueru mbaʼe kuaveʼẽ ramo 2 kílo trígo kuʼi iporãvéva oñembojeheʼáva ñandyry reheve, ha médio lítro rupi ñandyry.  Ñandejára heʼi Moisés ha Aarónpe:   —Peĩma ramo Canaánpe, ameʼẽva peẽme pene mbaʼerã, ha upépe ambou mbara vai ógare,  paʼi toike jey. Ha ohecha ramo pe mbara iñasãi hague ógare, oja hína hese mbara vai ha óga potĩʼỹ hína upéva.  Tojeity pe óga. Ijita, ijyvyra ha opa mbaʼe ojeporu vaekue ojejapo haguã, toñerenohẽ mombyry távagui ha toñemombo yty apytépe.   Maymáva rehe oikéva pe ógape oñemboty aja, ojáta potĩʼỹ kaʼaru pytũ meve.  Okéva upépe tojohéi ijao ha okarúva upépe tojohéi avei.   Paʼi oike ramo ha ohecha pe ógare oñembyape pyahu rire naiñasãi hague pe mbara, teʼi hese ipotĩha, opáma niko pe mbara vai.   Kóva hína tembiapoukapy oime haichagua kuru vai ha apirype,  mbara vai aóre ha ógare,  apeno, kuru ha mbara rehegua,  paʼi heʼi haguã ipotĩva ha ipotĩʼỹva. Ápeve tembiapoukapy kuru vai rehegua. Ñandejára heʼi Moisés ha Aarónpe:   —Peje Israel guápe koʼã mbaʼe: Peteĩ kuimbaʼe imombary syry ramo, oja hese potĩʼỹ.  Ãva hína tembiapoukapy oĩ ramo kuimbaʼe imombary syrýva térã omombáva ha upévare opyta ipotĩʼỹ,  térã kuña imbaʼasy guejýva, térã imbaʼasy syrýva tahaʼe kuimbaʼe térã kuña, térã kuimbaʼe oñenóva kuña ndive imbaʼasy guejy aja. Ñandejára oñeʼẽ Moiséspe omano rire mokõi Aarón raʼy, oñemboja haguére Ñandejára rendápe,  ha heʼi chupe: —Ere nde rykeʼy Aarónpe toikeʼỹ oimeha ára Tupã kotýpe  oĩva poyvi sãingo kupépe, karameguã mbotyha renondépe, ani omano mbaʼe. Che niko ajechaukáta arai rupi pe mbotyha ári.  Aarón ikatu oike upépe ogueru rire tupaópe tóro raʼy oñekuaveʼẽ haguã mymbajuka  ramo ojeheja rei haguã angaipa ha ovecha mácho oñekuaveʼẽ haguã mymbahapy  ramo.   Tomonde ijao puku líno, kasõ mbyky líno ári, tojekuʼakua kuʼa jokuahápe ha iñakãre tomoĩ iñakãngao líno. Koʼãva hína ao oñemboykéva Ñandejárape guarã ha upévare tekotevẽ ojahu oñemonde mboyve.   Israel raʼy kuéragui tojapyhy Aarón mokõi kavara mácho oikuaveʼẽ vaerã ojeheja rei haguã angaipa ha peteĩ kavara mácho oikuaveʼẽ vaerã mymbahapy ramo.  Upéi toikuaveʼẽ tóro raʼy mymbajuka ramo ojeheja rei haguã chupe ha hóga guápe iñangaipa.  Upéva rire tojapyhy umi mokõi kavara mácho ha toikuaveʼẽ Ñandejára renondépe Jotopa Róga rokẽme.  Upéi toity hese kuéra poʼa: peteĩ Ñandejárape guarã ha pe ambue Azazel  peguarã.  Pe kavara mácho hoʼáva rehe poʼa Ñandejárape guarã, toikuaveʼẽ Aarón mymbajuka ramo ojeheja rei haguã angaipa.  Pe hoʼáva rehe poʼa Azazel peguarã katu, tomoĩ Ñandejára renondépe ojukaʼỹre ojeheja rei haguã angaipa ha upéi tomondo yvy ojeikoʼỹháme, Azazel peguarã.   Aarón toikuaveʼẽ tóro raʼy mymbajuka ramo iñangaipa ha hogagua angaipáre.  Péicha omopotĩta Tupã koty, Israelgua ohupyty haguã jeheja rei hembiapo kyʼakuégui, heko ñemoĩgui ha hembiapo vaikuégui. Tojapo avei péicha Jotopa Róga rehe, oĩva Israelgua ha hembiapo kyʼakue apytépe.   Aarón oĩ aja Tupã kotýpe ojeheja rei haguã iñangaipa chupe, hogaguápe ha mayma Israel guápe iñangaipa, pe haʼe oike guive osẽ meve, avave noĩri vaerãi Jotopa Rógape.  Upéi tosẽ omopotĩ haguã altar oĩva Ñandejára renondépe. Tomona tóro raʼy ha kavara mácho ruguy irundyve altar ratĩ  ha ijerére,  ha ikuãme tohypýi tuguýpe altar 7 jey. Péicha omopotĩta Israelgua rembiapo kyʼakuégui ha omboykéta Ñandejárape guarã pe altar.   Omopotĩmba rire Tupã koty, Jotopa Róga ha altar, Aarón togueruka pe kavara mácho ojejukaʼỹva,  ha omoĩvo ipo hiʼári tomombeʼu Israelgua reko aña, heko ñemoĩ ha iñangaipa kuéra. Péicha omoĩta kavara mácho akãre Israelgua angaipa, ha peteĩ kuimbaʼe togueraha pe kavara mácho yvy ojeikoʼỹháme.  Péicha pe kavara mácho ogueraháta ijehe mayma Israelgua ñañangue, avave oikoʼỹháme, ha upépe ojepoíta chugui.  Upéi Aarón toike Jotopa Rógape toipeʼa ijao líno omonde vaekue oike haguã Tupã kotýpe ha toheja upépe.   Ko árape niko pehupytýta pysyrõ Ñandejára renondépe pene angaipágui,  ha peñemopotĩta chugui kuéra.  Tembiapoukapy opa árape guarã hína kóva: Ko ára peẽme guarã pytuʼu ha karuʼỹ ára.  Paʼi guasu oñemboykéva Ñandejárape guarã oñeñohẽvo hese ñandyry, ha oñemoingóva paʼi guasúrõ itúva rendaguépe, tojapo ñemopotĩ angaipágui: tomonde ijao líno oñemboykéva Ñandejárape guarã,  ha tomopotĩ Tupã koty, Jotopa Róga ha altar ha tohupyty pysyrõ angaipágui paʼi kuéra ha Israelgua.   Kóva tembiapoukapy peẽme opa árape guarã: áñope peteĩ jey tojejapo ñemopotĩ ojeheja rei haguã Israelgua angaipa. Ha opa mbaʼe ojejapo Ñandejára heʼi haguéicha Moiséspe. Ñandejára heʼi Moiséspe:   —Ere Aarón, itaʼýra kuérape, ha Israel guápe: Kóicha heʼika Ñandejára:  Oimeraẽ Israelgua, térã mombyrygua oikóva ijapytépe kuéra, oikuaveʼẽ ramo mymbahapy térã mymbajuka,  Oimeraẽ Israelgua térã mombyrygua hoʼúva tymba omanóva roʼo, térã tymba roʼo tymba ñarõ ojuka vaekue, tojohéi ijao, tojahu ha tohaʼarõ kaʼaru pytũ meve ipotĩ haguã.  Ndojapói ramo katu, oja hese angaipa. Ñandejára heʼi Moiséspe:   —Ere Israel guápe koʼã mbaʼe haʼekáva chupe kuéra: Che hína Tupã Ñandejára.   Ñandejára heʼi Moiséspe:   —Ere Israel guápe koʼã mbaʼe haʼekáva chupe kuéra: Ta pende reko marãʼỹ. Che hína opa mbaʼe Jára ha che reko marãʼỹ.   Ñandejára ohenói Moiséspe ha heʼi chupe Jotopa Róga guive:   —Ere Israel guápe, ogueru ramo hymba kuéra oikuaveʼẽ haguã chéve, ikatuha ogueru ivaka térã ijovecha kuéra apytégui.   Che voi añemoĩta pe kuimbaʼére ha ahundíta chupe omongyʼa haguére che Rekoha ha omomarã haguére che réra imarãʼỹva, oikuaveʼẽvo itaʼýra Molócpe.  Pepegua ndojepyʼapýi ramo ko mbaʼére ha ndojukái pe kuimbaʼépe,  che añemoĩta hese, rogagua ha opa oñemongyʼa vaekuére hendive, omombaʼe guasúvo Molócpe, ha ahundíta chupe kuéra.  Oĩ ramo oñemongyʼáva ohóvo omanóva ãngue ha paje apoha rendápe, che añemoĩta hese ha ahundíta chupe.   Pende reko marãʼỹ, ché che reko marãʼỹháicha. Che hína Tupã pende Jára.   Pejapo che rembiapoukapy. Che hína pende Jára pomboykéva che mbaʼerã.   Ojahéiva itúva térã isýre tojejuka.  Hesénte oja imanongue ojahéi haguére hese kuéra.   Oñemongyʼáva oikóvo hapicha rembireko ndive, tojejuka haʼe ha pe kuña avei.   Oñenóva itúva kuña ndive, omomarã itúva teépe. Upévare tojejuka pe kuimbaʼe ha pe kuña ha imanongue toja hese kuéra.   Oñenóva itaʼýra rembireko ndive, mokõive tojejuka ha imanongue toja hese kuéra. Upéva niko mbaʼe nde vaíva hína.   Kuimbaʼe oñenóva kuimbaʼe ndive haʼe ramo guáicha kuña, mokõive tojejuka ha toja hese kuéra imanongue. Mbaʼe nde vaipa jepéva hína pe ojapóva hikuái.   Omendáva peteĩ kuñáre ha pe kuña sy rehe avei, rasa itereíma ivai pe ojapóva. Pe kuimbaʼe ha mokõive kuña tojehapy hekove. Péicha mante ndaipóri moʼãvéi umichagua pende apytépe.   Kuimbaʼe oipyhy ramo tymbápe, tojejuka pe kuimbaʼe ha pe tymba avei.   Kuña ojejapyhyka ramo tymbápe, tojejuka pe kuña ha pe tymba, ha toja hese kuéra imanongue.   Omendáva iteindýrare, tahaʼe itúva rajy térã isy memby, ha oiko hikuái oñondive, umíva toñemosẽ hetãgui. Rasáma niko notĩri pe kuimbaʼe oguerekóva iteindýra teépe. Toʼa hiʼári hembiapo vaikue.   Oñenóva kuña ndive imbaʼasy guejy aja, mokõive oñemongyʼa ohechávo mamóguipa osẽ kuña ruguy; upévare toñemosẽ hikuái hetãgui.   Aníke reñeno nde tia ndive, tahaʼe nde sy guio térã nde ru guio. Peñeno haguére ojoruguy reheguáva, mokõivére oja angaipa.   Oñenóva itio kuña ndive, omomarã itio teépe. Mokõive ári hoʼa hembiapo vaikue. Omanóta hikuái ñemoñareʼỹre.   Kuimbaʼe oñemokuñáva hovajáre, haʼe ha hovaja opytáta ñemoñareʼỹre ojapo haguére ikyʼáva omomarãvo ityvýra térã itykeʼýra teépe.   Pejapo che rembipota ha che rembiapoukapy ha pejapopa pehejaʼỹre peteĩnte jepe. Péicharõ pe tetã poguerahahápe peiko haguã, ndojetyvyro moʼãi pende hegui pene mombóvo okápe.  Ani peiko pepegua oiko haguéicha. Haʼe kuéra ojapo opa umi mbaʼe vai haʼéva peẽme ani haguã pejapo. Upévare che mbojeguarúma hikuái ha amosẽta chupe kuéra pogueraha haguã peẽme henda guépe.  Ameʼẽ che ñeʼẽ, peẽtaha koʼã yvy jára. Che voi amoĩta pende pópe upe tetã osyryhápe ýicha kamby ha eíra. Che hína Tupã pende Jára poiporavo vaekue opa tetã apytégui.  Peẽ peipeʼa avei tymba ipotĩva umi ipotĩʼỹvagui. Ani tymba, guyra térã mbaʼe yvýre otyryrýva rupi peñemongyʼa.  Pende reko marãʼỹ che renondépe. Che hína pende Jára imarãʼỹva poiporavo vaekue opa tetã apytégui che mbaʼerã.   Omanóva ãnguépe ohenóiva térã paje apoha, tahaʼe kuimbaʼe térã kuña, tojejuka itápe ha toja hese kuéra imanongue.” Ñandejára heʼi Moiséspe: —Ere paʼi kuérape Aarón raʼývape, ani oñemongyʼa opokóvo ipehẽngue mano retekuére,  ndahaʼéi ramo isy, itúva, itaʼýra, itajýra, ityvýra térã itykeʼýra,  térã iteindýra oikuaaʼỹva gueteri kuimbaʼe. Umíva rehe ikatu oñemongyʼa.  Ipehẽngue omendáva rehe katu ndaikatúi oñemongyʼa.   Ani oñemyakã perõ térã oñehendyvaʼo térã ojekutupa hetépe,  ojapoháicha umi ombyasýva ipehẽngue manóme.  Upéva rangue toñemomarãngatu ha ani che momarã. Haʼe kuéra niko umi ohapýva mbaʼe kuaveʼẽ ha oikuaveʼẽva chéve hiʼupy che mbaʼerãva. Upévare tekotevẽ haʼe kuéra heko marãʼỹ.   Paʼi kuéra ningo oñemomarangatu vaekue. Upévare ani omenda hikuái kuña reko vai térã oñerãirõ vaekue térã iména opoi vaekue chuguíre.  Taheko marãʼỹ ndéve, haʼe kuéra niko umi oikuaveʼẽva chéve hiʼupy che mbaʼerãva. Upévare haʼe kuéra heko marãʼỹ vaerã ndéve, che amo marangatúva chupe kuéra niko che reko marãʼỹ.   Peteĩ paʼi rajy oñemongyʼa ramo, oikóvo kuña vai ramo, omomarã itúvape ha upévare tojehapy hekove.   Paʼi guasu, tuichavéva hapicha paʼi kuéra apytépe, akã rehe oñeñohẽ vaekue ñandyry oñemomarangatúva, ikatu haguã omonde paʼi ao. Upévare ipehẽngue mano ramo, toikoʼỹ akã chara ha tomondoroʼỹ ijao, ojapoháicha umi ipehẽngue manóva.  Ani avei oñemongyʼa oikévo oĩháme tetekue, tahaʼe itúva térã isy retekue jepe.  Tosẽʼỹ Tekohágui, ani omomarã Tekoha, hese niko oñehẽ ñandyry omomarangatúva chupe. Che hína pende Jára.   Hembirekorã toiporavo kuñataĩ pyahu.  Ani omenda kuña iména manóva, térã iména opoíva chugui, térã oñerãirõva, térã kuña reko vaíre. Hembireko vaerã kuñataĩ pyahu hetãgua apytégui ojeporavóva,  ani haguã omongyʼa iñemoñare hetãgua apytépe. Che niko hína Tupã amo marangatu vaekue chupe.   Ñandejára heʼi Moiséspe:   —Ere Aarónpe, avave hete meguãva iñemoñare apytépe ndaikatu moʼãiha oñemboja oikuaveʼẽvo chéve hiʼupyrã che mbaʼerãva,  Moisés heʼi Aarónpe, itaʼýra kuéra ha Israel guápe koʼã mbaʼe heʼikáva Ñandejára. Ñandejára heʼi Moiséspe:   —Ere Aarón ha iñemoñare kuérape tomombaʼe umi mbaʼe kuaveʼẽ  Israelgua oikuaveʼẽva chéve ha ani che momarã. Che hína opa mbaʼe Jára.   togueru mácho imarãʼỹva, tahaʼe tóro térã ovecha térã kavara,  ha ani oikuaveʼẽ hete meguãva. Peichagua ojeʼéta chupe togueraha jey.   Oimeraẽ oikuaveʼẽva Ñandejárape mymbajuka  joajurã, tahaʼe omeʼẽ haguére chupe iñeʼẽ, tahaʼe ojaposéguinte, toikuaveʼẽ vaka térã ovecha imarãʼỹva.  Aníke peikuaveʼẽ Ñandejárape mymbahapy ramo mymba hesatũ térã oñehungáva, iguata karẽva, ikytãva, ikuraʼỹiva, térã ikaráchava. Aníke peru umichagua mymba peikuaveʼẽ haguã hiʼupyrã.  Remymbajuka ramo Ñandejárape rejaposéguinte, ikatu reikuaveʼẽ tóro térã ovecha mácho ikarẽva. Rejapo haguã ne ñeʼẽ remeʼẽ vaekue katu ndaikatúi reikuaveʼẽ umichagua.  Aníke avei regueru Ñandejárape guarã mymba haʼỹi jekutúva térã haʼỹi jehacheáva térã oñehaʼỹiʼóva. Aníke peẽ pejapo mbaʼeve koʼãichagua pene retãme.  Peteĩ mombyrygua omeʼẽ ramo peẽme mymba hete meguãva peikuaveʼẽ haguã mymbajuka  ramo Ñandejárape hiʼupyrã, pejeheja chugui; umichagua ndovaléi upevarã.   Aníke rejuka peteĩ árape vaka térã ovecha ha imemby.   Reikuaveʼẽ ramo Ñandejárape mymbajuka joajurã, ejapóke opa mbaʼe ojejapo vaerã ikatu haguã ojererohory.  Heʼupa pe árape voi ha ani reheja mbaʼeve ára ambuépe guarã. Che hína Ñandejára.   Ñandejára heʼi: —Pejapóke che rembiapoukapy, che hína Ñandejára.  Aníke pemomarã che réra imarãʼỹva. Opavave Israelgua toikuaa ha teʼi che marãʼỹha. Che hína Ñandejára ha pomboheko marãʼỹ.  Ñandejára heʼi Moiséspe:   —Ere Israel guápe koʼã mbaʼe: Koʼãva hína umi ára oñemboykéva Ñandejárape guarã, ha umívape pejapo aty marangatu.   Ñandejára heʼi Moiséspe:   —Kóicha ere Israel guápe: Peike rire pe yvýpe ameʼẽtava peẽme ha pemonoʼõ pende trígo, peraha paʼípe pende trígo apesã tenondere.  Ñandejára heʼi Moiséspe:   —Ára peteĩha, mes 7hápe, pepytuʼúta. Pejapo aty marangatu trompéta púpe.  Ñandejára heʼi Moiséspe:   —Ára 10pe, mes 7hápe, angaipa jeheja reiha  ára hína. Pejapo aty marangatu, ani peʼu mbaʼeve ha pejapo mbaʼe kuaveʼẽ jehapy Ñandejárape.  Ñandejára heʼi Moiséspe: Ere kóicha Israel guápe:   —Ára 15 mes 7hápe, hérava Tisri guive, 7 ára pukukue pembyarete che rérape, Enramáda  guýpe jeiko.  Péicha Moisés heʼi Israel guápe mávapa umi ára ombyarete vaerã Ñandejára rérape. Ñandejára heʼi Moiséspe:   —Ere Israel guápe togueru ndéve ñandyry olívo, rereko haguã hendyhápe mbaʼe rendy kuéra, tahendy mante.  ha emoĩ che renondépe, mesa oroite guigua ári, embohysýi mokõi atýpe ha peteĩ-teĩme toĩ 6 mbuja ojoykére.   Emoĩ umi mokõi aty ári insiénso tojehapy ha tahyakuã asy chéve manduʼarã.  Pytuʼuha ára oguahẽvo tojejapo jepi péicha che renondépe, manduʼarã Israelgua ombopyahuha iñeʼẽ omeʼẽ vaekue chéve opa árape guarã.  Umi mbuja opyta Aarón ha iñemoñare kuérape opa árape guarã.  Haʼe kuéra toʼu umi mbuja peteĩ hendápe oñemboykéva Ñandejára peguarã. Umi mbaʼe kuaveʼẽ  ojehapýva chéve guarã apytépe, koʼãva hína umi oñemomarãngatuvéva rehegua.   ha ojeguereko tesápe, Ñandejára heʼi peve mbaʼépa ojejapóta.  Pe ojukáva hapichápe tojejuka.   Pe ojukáva vaka hapicha mbaʼéva, tomyengovia ijárape vaka vakáre.   Ojapóva ivaíva hapicháre, tojejapo avei hese ivaíva ojapo vaekue hapicháre:  omopẽva hapichápe toñemopẽ, jehesaʼo jehesaʼóre, ñehãiʼo ñehãiʼóre,  toñandu hoʼo teépe ivaíva ojapo vaekue hapicháre.   Ojukáva peteĩ tymba, tomyengovia. Ojukáva hapichápe, tojejuka.   Upéva hína tembiapoukapy mombyrygua ha tetã guápe guarã.  Che hína Tupã pende Jára.   Upérõ Moisés oñeʼẽ Israel guápe ha haʼe kuéra oguenohẽ tekohágui pe ojahéi vaekuépe Tupã rehe ha upépe ojuka chupe itápe, Ñandejára heʼi haguéicha Moiséspe. Ñandejára heʼi Moiséspe yvyty Sinaí ruʼãme:   —Ere Israel guápe koʼã mbaʼe: Peike rire pe yvýpe che ameʼẽtava peẽme, pemombytuʼu pe yvy che rérape.  Che pohovasavéta pe áño 6hápe ha yvy hiʼáta peẽme mbohapy añorã;  ha péicha pekarúta umi kogaʼa peñongatu vaekuégui, peñemitỹ aja pe áño 8hápe, ha pe áño 9hápe jepe ikatúta pekaru chugui, oguahẽ meve ñemonoʼõ ára.   Yvy ndaikatúi oñemeʼẽ plátare opa árape guarã, che mbaʼénte niko pe yvy; peẽ katu chéve guarã mombyrygua ha che mbohupánte hína.  Upévare, opa yvy pejogua vaekue, pemeʼẽ jey plátare ijára ypy kuépe haʼe ojoguase ramo.   Peteĩ ne retãgua oso ramo ha omeʼẽ ndéve plátare ijyvy, peteĩ ipehẽngue hiʼaguĩvéva ikatu ojogua jey nde hegui pe yvy nde rejogua vaekue.   Oĩ ramo ndoguerekóiva ipehẽngue ikatúva ojogua jey pe yvy haʼe omeʼẽ vaekue plátare, ha haʼe voi, ombyaty rire oñekotevẽva, ojogua jey ijyvykue,  ijoguahare toipapa mboy ára térã mboy áñomapa ojapo ojogua hague chugui ijyvy, ha tomeʼẽ jey chupe pe viru imbaʼéva umi ára térã áñore, ha ijyvykue avei topyta jey chupe.  Ha ndaikatúi ramo ombyaty pe oñekotevẽva ojogua jey haguã ijyvykue, kóva topyta ijogua harépe áño 50ha peve, ha upévo pe yvy toñemeʼẽ jey ijára ipy kuépe.   Omeʼẽva hóga oĩva peteĩ táva oñemongorávape, ikatúta ojogua jey ohasa mboyve peteĩ áño omeʼẽ hague.  Pe peteĩ áño aja ndojoguajeýi ramo pe óga katu, opytáma opa árape guarã ijoguahare ha iñemoñare kuérape, ha noñemeʼẽ jey moʼãi ijára ypy kuépe upe 50 áño haguépe.  Umi óga okápe oĩva katu, oñemongoraʼỹvape, ojererekóta yvy ramo: ikatúta ojejogua jey ha toñemeʼẽ jey ijára ypykuépe 50 áño haguépe.   Levíta kuéra  ikatúta ojogua ojoguase vovénte óga kuéra oĩva umi táva imbaʼe kuéravape.  Levíta ramo pe ojogua jeýva peteĩ óga, oguahẽvo pe áño 50 toheja pe óga ha toho jey hóga teépe. Israelgua apytépe niko levíta kuéra peteĩnte hóga, ha upéva hína pe oguerekóva itáva teépe.  Umi ñu oguerekóva levíta kuéra omongaru haguã hymba kuéra ha oĩva itáva jerére, ndaikatúi oñemeʼẽ plátare. Umíva hína imbaʼe opa árape guarã.   Peteĩ ne retãgua oso ramo ha opyta haʼeño, emoguahẽ chupe nde rógape mombyrygua ramo ha ereko ne mbohupa ramo.   Ani reiporuka hepy chupe mbaʼeve. Embyaje Ñandejárape ha toiko ne ndive ne pehẽngue.  Ani reiporuka hepyve chupe nde pláta,  térã rejerure heta chupe upe hoʼúvare.  Che hína Tupã pende Jára poguenohẽ vaekue Egíptogui ameʼẽ haguã peẽme yvy Canaangua ha aiko haguã peẽme Tupã ramo.   Peteĩ ne retãgua oso ramo oiko aja ne ndive, ha oñemeʼẽ ndéve plátare ne rembiguairã, ani remombaʼapo chupe ne rembiguái ramo.  Ereko chupe peteĩ ne mbaʼapohára térã ne mbohupa ramo. Tombaʼapo ndéve guarã pe áño 50ha peve.  Upévo epoi chugui ikatu haguã oheja nde róga ifamília kuéra reheve oho jey haguã hógape ha ijyvy teépe.  Haʼe kuéra che rembiguái hína: che anohẽ vaekue Egíptogui ha noñemeʼẽi vaerã avave rembiguái ramo.  Ani rejopy hendive kuéra ha ehechauka rembyajeha Tupãme.   Reipota ramo tembiguái kuimbaʼéva ha kuñáva, ejogua tetã ambuegua.  Ikatu avei rejogua umi tetã mombyryguáva oikóva pende apytépe, ha iñemoñare kuéra onaséva oiko aja pende apytépe; umíva ikatu pejogua pene mbaʼerã,  opyta haguã avei pende raʼy kuérape peẽ pemano rire. Ikatu peiporu chupe kuéra pene rembiguái ramo opa árape guarã. Peẽ Israelgua katu oñopehẽngue hína, ha ani pejopy pene retãgua ndive.   Peteĩ mombyrygua oikóva pende apytépe oñakã rapuʼã ramo ha oguereko heta mbaʼe, ha peteĩ pene retãgua hóga ykeregua opyta mbaʼeveʼỹre ha oñemeʼẽ plátare pe mombyry guápe, térã ambue mombyry guápe hembiguairã,  peteĩ ipehẽngue: itio, iprímo térã oimeraẽ ipehẽngue ikatúta ojogua jey chupe pe mombyry guágui haʼe oñemeʼẽ haguépe.  Haʼe voi avei ikatúta opaga jey ijehe, oguereko ramo mbaʼéichapa.  Upéva toipapa ijoguahare ndive mboy áñopa hemby gueteri pe áño 50ha peve. Upe jejogua jey repy tojepapa umi áño ohasa vaekuére ha umi ára térã áño haʼe ombaʼapo vaekuére. Umívapa mboy ovale tojepapa pe ojepagáva rehe mbaʼapohára kuérape.  Hemby ramo heta áño gueteri umi 50rã, tomeʼẽ hese kuéra pe plátagui oñemeʼẽ vaekue chupe oñemeʼẽ ramo guare tembiguái ramo plátare.  Ha mbovy ramo umi áño hembýva, umíva rehénte tomeʼẽ ipláta.  Tojerereko mbaʼapohára ramo ombaʼapóva áño-áñore. Ha ani reheja ojejopy hendive.   Ndojejogua jeýi ramo katu, tojepoi chugui pe áño 50hápe opa iñemoñare reheve,  Israelgua niko che rembiguái che mbaʼe teéva hína. Che anohẽ vaekue chupe kuéra Egíptogui. Che hína Tupã pende Jára. Ani pejapo tupã guaʼu térã taʼãnga kuéra. Ani pemopuʼã ita ñemboʼy térã ita rehe pejapo taʼãnga. Ani peñesũ henondépe. Che hína Tupã pende Jára.   Pembyaje pytuʼuha ára. Pembotuicha mbaʼe che Rekoha: Che hína opa mbaʼe Jára.   Pejapo ramo che rembipota ha che rembiapoukapy,  amongýta pende kokuépe hiʼárape ha hiʼa porãta pende kóga ha pende yva máta.  Perekóta trígo parral ñemonoʼõ meve, ha parralʼa peñemitỹ jey peve. Pekarúta pene ryguãtã meve ha peikóta pyʼa guapýpe pene retãme.   Peikóta pyʼa guapýpe ha pekéta pekyhyjeʼỹre avavégui. Amondýita pene retãgui opaichagua tymba ñarõ ha ndaipóri moʼãi ñorãirõ upépe.  Pende puʼakáta umi pende rehe ijaʼeʼỹvare.  Umi pende apytépe oĩva, 5 ipuʼakáta 100 rehe ha 100 ipuʼakáta 10.000 rehe. Kysépe pejukapáne umi pende rayhuʼỹvape.  Pohovasáta ameʼẽvo peẽme heta ñemoñare ha aiméta che ñeʼẽme ameʼẽ vaekue peẽme.  Trígo pemonoʼõva hembypáta pekaru haguã pe áñope ha pemombo heta jeýta, pemonandívo trígo pyahu rendaguã.  Ajogapóta pende apytépe ha ndapoheja moʼãi arakaʼeve.  Aiméta pene ndive. Chéta peẽme Tupã, peẽ katu che retãgua.   Che, Tupã pende Jára, poguenohẽ Egíptogui peikoveʼỹ haguã tembiguáirõ. Che amondoho pene sã, peiko haguã pende rekove járarõ.   Tupã heʼi: —Na pene ñeʼẽ rendúi ramo ha ndapejapói che rembiapoukapy,  ndapejaposéi ramo che rembipota ha umi mbaʼe che haʼéva ha peje heja pene ñeʼẽgui pemeʼẽ vaekue chéve,  Che avei ajapóta péicha pende rehe. Poinupã rasýta, arúta peẽme opaichagua ivaíva, mbaʼasy okueraveʼỹva, akãnundu pene mbohesa rasy ha pene mbohete sosopáva. Reínte peñemitỹta. Oúta ijaʼeʼỹva pende rehe ha hoʼupáta pene remitỹngue.  Añemoĩta pende rehe ha umi pende rayhuʼỹva opyrũta pene akãre, ijaʼeʼỹva pende rehe pende rerekóta ipo guýpe, peñemondýi reíta ha peikóta pekañyháre, ndaipóri ramo jepe pene muñáva.  Ha ojehu rire peẽme opa koʼã mbaʼe, akóinte na pehenduséi ramo che ñeʼẽ, poinupã rasyvéta, amochaʼĩta pene tĩ atã.  Ndoky moʼãi peẽme guarã ha pende yvy hatãta itáicha.  Pembaʼapo hetave ramo jepe, nopuʼã moʼãi peẽme mbaʼeve ha pende yva máta ndahiʼa moʼãi.   Ha akóinte peñemohatã ramo pende reko añáme ha na pehenduséi che ñeʼẽ, poinupã rasy etevéta.  Amondóta peẽme tymba ñarõ hoʼupátava pende raʼy kuéra, pene rymba kuéra ha peẽme voi. Imbovýta umi opytáva ha ndojeguata moʼãvéi pende rape rupi.   Ha ojehu rire peẽme opa koʼã mbaʼe, akóinte ndapepoiséi ramo ivaívagui ha peñemoĩnte gueteri che rehe,  che avei che pochýta, ha poinupã rasy hetavéta pene angaipáre.  Amopuʼãta pende rehe umi pende rayhuʼỹva ha oúta peẽme kyse puku reheve pende juka haguã, pepyrũ hague pene ñeʼẽ pemeʼẽ vaekuére chéve. Ha peñembotypa ramo pende táva kuérape pekañy haguã chugui kuéra, amondóta peẽme mbaʼasy okueraveʼỹva ha peñemeʼẽta mante ipópe kuéra.  Ndaperekovéi ramo hiʼupyrã, 10 kuña ombojýta pene rembiʼurã peteĩ tata kuápente. Pekaruʼíta ha na pene ryguãtã moʼãi.   Akóinte che apoʼi ramo ha na pehenduséi che ñeʼẽ,  che avei che pochyvéta, ha poinupã rasy hetaitevéta pene angaipáre.  Upérõ pende raʼy ha pende rajy kuéra voi peẽ peʼúta.  Che ahundíta umi ijyvateha  pemopuʼãva pene tupã guaʼu kuérape ha aitýta pende altar  kuéra pehapyhápe chupe kuéra insiénso. Ambyatýta pene reʼõngue pende tupã guaʼu kuéra raʼãnga ári ha amaʼẽvo pende rehe ajeguarúta pende hegui.  Pende táva kuéragui oikóta tapere, aitýta yvýre umi che mombaʼe guasuhápe ha nahetũ moʼãvéi pene insiénso ryakuã porã.   Ahundíta pene retã, ha umi ijaʼeʼỹva pende rehe oúva oiko upépe opytáta ijurujái.  Pomosarambíta opa tetã nguéra rupi ha pomuñáta kyse puku che pópe. Pene retãgui oikóta yvy ojeikoʼỹha ha pende táva kuéragui tapere ndeʼáva.  Upérõ pende yvy kuéra opytáta iñanandy. Opytuʼúta opa umi áño ndopytuʼúi vaekuére, peẽ peiko aja tembiguái ramo tetã mombyry rupi.  Oiko aja pukukue chugui yvy ojeikoʼỹha, opytuʼúta ndaikatúi haguére opytuʼu pytuʼuha ára, peẽ peime aja.   Pende apytepegua oikovéva gueteri ha isarambíva tetã ambue rupi, umívape amongyhyje tuicha itereíta ha oikóta okañyháre. Yvyra rogue hoʼa ramo jepe omondýine chupe kuéra ha okañýta oñemuña ramo guáicha kyse pukúpe. Hoʼáta avave omuñaʼỹre chupe kuéra.  Oñemuñaʼỹre ojojapipáta ojuehe okañy ramo guáicha ñorãirõhágui. Ndaipóri moʼãi ijapytépe kuéra avave ipyʼa guasúva oñorãirõ haguã.  Peñehundíta umi pende rayhuʼỹva retãme ha pe yvy pepegua pene mokõta.  Umi hembýva pende apytégui itujupáta ohóvo tetãme hese kuéra ijaʼeʼỹvape, itúva kuéra rembiapo ha hembiapo vaikuére.   Upémarõ ombyasýta hikuái iñañangue ha itúva kuéra ñañangue ha ohecha kuaáta opyrũ hague iñeʼẽre ha opuʼã hague che rehe.  Che añemoĩta avei hese kuéra ha araháta chupe kuéra umi hese kuéra ijaʼeʼỹva retãme. Upépe oñemomirĩta hikuái, ojeheja itétama itupã guaʼu kuéragui ha heʼíta oñenupã rasyha hikuái heko itépe hembiapo vaikuére.  Upérõ che manduʼáta che ñeʼẽ ameʼẽ vaekuére Jacob,  Isaac  ha Abrahámpe.  Ha che manduʼáta avei pe yvýre.  Haʼe kuéra katu osẽ raẽta pe yvýgui ha iporeʼỹme upe yvy iñanandypáta ha opytuʼúta umi áño ndopytuʼúi vaekuére. Haʼe kuéra avei oñenupãta iñañanguére, ojapoʼi haguére che rembiapoukapy ha omboyke haguére che rembipota.   Opaichavévo, haʼe kuéra oime aja tetã ojehayhuʼỹháme, ndajapoʼi moʼãi ha namboyke moʼãi chupe kuéra ahundipa peve. Ndahekýi moʼãi che ñeʼẽ ameʼẽ vaekue chupe kuéra, chégui hína Tupã Ijára.  Che manduʼáta che ñeʼẽ ameʼẽ vaekuére itúva kuéra ypy kuépe, anohẽ ramo guare chupe kuéra Egíptogui opa tetã nguéra rovake, che haguã Tupã chupe kuéra guarã, Che, opa mbaʼe Jára.   Koʼãva hína umi tembiapoukapy, tembipota ha teko mboʼe Ñandejára omeʼẽ vaekue Moisés rupi Israel guápe Sinaí ruʼãme. Ñandejára heʼi Moiséspe:   —Ere Israel guápe koʼã mbaʼe: Omeʼẽva chéve iñeʼẽ heʼívo omeʼẽtaha chéve pe oñemeʼẽva peteĩ tapicháre ojejogua ramo tembiguairã, pe mbaʼe repy tomeʼẽ chéve péicha:  Kuimbaʼére oguerekóva 20 áño guive 60 peve, tomeʼẽ 50 pláta pehẽngue, ojeporuháicha tupaópe.  Kuñáre tomeʼẽ 30.  Oguerekóva rehe 5 áño guive 20 peve, tomeʼẽ kuimbaʼére 20 ha kuñáre 10.  Mitã rehe 1 mes guive 5 áño peve, tomeʼẽ kuimbaʼére 5 ha kuñáre 3.  Hetave 60 áñogui oguerekóvare, kuimbaʼére tomeʼẽ 15 ha kuñáre 10.  Imboriahu eterei ramo ha ndoguerekói mbaʼeve omeʼẽ haguã, paʼi teʼi mbaʼépa haʼe ikatu omeʼẽ.   Oĩ ramo omeʼẽva mymba ikatúva oñekuaveʼẽ Ñandejárape, toiko chugui mymba oñemboykéva Ñandejárape guarã.  Upéva ndaikatu véima oñemyengovia ambuére, tahaʼe iporãvéva térã ivaivéva. Oñemyengovia ramo, mokõive oñemboyke Ñandejárape guarã: pe oñemyengoviáva ha pe oñemeʼẽva.   Pe mymba ndaikatúi ramo oñekuaveʼẽ Ñandejárape ndahaʼégui mymba ipotĩva,  tojereraha paʼípe,  ha haʼe teʼi mbovýpa ovale ohecha rire. Mymba repy ramo topyta pe paʼi heʼíva.  Ha pe mymba ojejoguase jey ramo, hepykue ári toñemeʼẽve hese 5gui peteĩ.   Omeʼẽva hóga Ñandejárape, paʼi teʼi mbovýpa ovale ohecha rire. Pe óga repy topyta pe paʼi heʼíva.  Pe omeʼẽ vaekue hóga ojoguase jey ramo, hepykue ári tomeʼẽve 5gui peteĩ, ha péicha pe óga imbaʼe jeýta.   Omeʼẽva Ñandejárape ijyvy pehẽngue, hepykue tojepapa pe ikatúvare oñeñotỹ. Upéicha ramo 220 kílo seváda tovale 50 pláta pehẽngue.  Omeʼẽ ramo ijyvy pe áño 50ha ñepyrũme, pe yvy repy tahaʼe pe ojeʼe vaekue.  Ha omeʼẽ ramo pe áño 50ha rire, paʼi toipapa pe pláta oñemeʼẽ vaerã, oipapávo umi áño hembýva pe ambue áño 50hápe guarã.  Omeʼẽ vaekue pe yvy ojoguase jey ramo ijyvykue, ijyvy repy ári tomeʼẽve hese 5gui peteĩ, ha topyta jey chupe.  Ndojoguajeýi ramo katu, ha pe yvy oñemeʼẽma plátare ambue hapichápe, ndaikatu moʼã véima ojogua jey.  Oguahẽvo pe áño 50ha, pe yvy oñemboykéta Ñandejárape guarã ha paʼi opytáta heseve.  Oikuaveʼẽva Ñandejárape yvy ojogua vaekue, ndahaʼéiva rogagua mbaʼekue,  paʼi toipapa pe yvy repy áño 50ha peve ha pe oikuaveʼẽva tomeʼẽ pe árape voi pe yvy repy, mbaʼe kuaveʼẽ ramo Ñandejárape.  Áño 50 haguépe pe yvy opyta jeýta ijára ypy kuépe.  Opa mbaʼe repykue tojepapa pe pláta pehẽnguére ojeporúva tupaópe, ipohýiva 11 grámo.   Mymba raʼy ypykue tojeporuʼỹ oñemeʼẽ haguã Ñandejárape peteĩ mbaʼe ojeʼe vaekue oñemeʼẽtaha chupe. Umíva niko Ñandejára mbaʼénte voi.  Haʼe ramo mymba ipotĩʼỹva  ikatúta ojejogua jey pe hepykue paʼi omoĩvare, ha toñemeʼẽve hese 5gui peteĩ. Ndojejogua jeýi ramo katu, toñemeʼẽ hepykuére.   Oikuaveʼẽva peteĩ mbaʼe Ñandejárape oñehundi haguã, tahaʼe tapicha, tahaʼe mymba, tahaʼe ijyvy tee, upéva ndaikatu moʼãi oñemeʼẽ térã ojejogua jey. Opa mbaʼe oñekuaveʼẽva oñehundi haguã oñemboyke hína Ñandejárape guarã añoite.  Avaveichagua oñekuaveʼẽva Ñandejárape oñehundi haguã ndaikatu moʼãi ojejogua jey. Ojejuka vaerã.   Opa temitỹngue ha yvágui, yvýgui heñóiva, Ñandejára mbaʼe hína 10gui peteĩ ha toñemboyke chupe guarã.  Ojoguaséva pe Ñandejára mbaʼévagui, tomeʼẽve hepykue ári 5gui peteĩ.   Mymba kuéragui avei 10gui peteĩ Ñandejára mbaʼe ha toñemboyke chupe guarã.  Ani peiporavo Ñandejárape guarã iporãvéva térã ivaivéva umi 10gui ha ani pemyengovia. Oñemyengovia ramo upéva ambuére, pe oñemyengoviáva ha pe oñemeʼẽva opyta Ñandejárape guarã. Ndaikatu moʼãi ojejogua jey.   Koʼãva hína tembiapoukapy Tupã oheja vaekue Moiséspe Israel ñemoñarépe guarã yvyty Sinaí ruʼãme. Ojegueru ramo Ñandejárape mbaʼe remitỹngue kuaveʼẽ, tojereru trígo kuʼi poravopyre, toñeñohẽ hese ñandyry ha insiénso,  upéi togueraha umi paʼi, Aarón raʼy kuérape, ha peteĩ haʼe kuérava togueru peteĩ ipo renyhẽ trígo kuʼi ñandyry reheve ha insiénso oĩ haguéicha, ha tohapy altar ári manduʼarã. Toiko chugui mbaʼe kuaveʼẽ ojehapýva ha hyakuã asýva Ñandejárape.  Mbaʼe kuaveʼẽ imarangatuetéva Ñandejárape guarã añoite ha topyta Aarón ha taʼýra kuérape guarã.   Regueru ramo ne mbaʼe kuaveʼẽ tatakuápe rembojy vaekue, tapévake hiʼupy trígo kuʼi poravo pyrégui oñembovuʼỹva ha oñembojeheʼáva ñandyry reheve, térã oñemonávante ñandyrýpe.  Regueru ramo ochyryry vaekue páilape, tapévake hiʼupy ojejapóva trígo poravopyrégui, oñembovuʼỹva ha oñembojeheʼáva ñandyry reheve.  Eipeheʼã pe hiʼupy ha eñohẽ hese ñandyry. Mbaʼe kuaveʼẽ niko hína.   Regueru ramo ojy vaekue óllape, tapévake hiʼupy ojejapóva trígo kuʼi poravopyre ha ñandyrýgui.  Egueraha Ñandejárape ne mbaʼe kuaveʼẽ rejapo vaekue ojeʼe haguéicha ha emeʼẽ paʼípe. Haʼe togueraha altar peve.  Paʼi tohapy altar ári ne mbaʼe kuaveʼẽ pehẽngue manduʼarã, mbaʼe kuaveʼẽrõ ojehapy ha hyakuã asýva Ñandejárape.  Hembyre katu imarangatuete Ñandejárape guarã añoite ha topyta Aarón ha itaʼýra kuérape.   Ani remoĩ mbaʼe mbovuha ne mbaʼe kuaveʼẽme reraháva Ñandejárape ha ani rehapy Ñandejárape guarã mbaʼeve oguerekóva mbaʼe mbovupyre térã eirete.  Umi mbaʼégui remonoʼõ ypy vaekue, ikatu reraha Ñandejárape ne mbaʼe kuaveʼẽ ramo chupe guarã, eirete ha mbaʼe mbovuha. Umíva katu ani ojehapy altárpe hyakuã asy haguã Ñandejárape.  Emoĩ juky  opa ne mbaʼe kuaveʼẽme. Juky heʼise ñeʼẽ ñomeʼẽ  Ñandejára ndive. Ani reikuaveʼẽ mbaʼe kuaveʼẽ ijukyʼỹva.   Regueru ramo Ñandejárape ne mbaʼe kuaveʼẽ, pe remonoʼõ ypy vaekuégui, tapévake trígo maimbe ha mbaʼe raʼỹi peky jejoso pyre, ne mbaʼe monoʼõ tenonderégui.  Ne mbaʼe kuaveʼẽ rehe eñohẽ ñandyry ha emoĩ insiénso, mbaʼe kuaveʼẽ niko hína.  Upéi paʼi toguenohẽ michĩmi mbaʼe raʼỹi josopy ha tohapy, ñandyry ha insiénso reheve, manduʼarã, mbaʼe kuaveʼẽrõ ojehapy ha hyakuã asýva Ñandejárape. Reikuaveʼẽ ramo mymbajuka joaju rehegua, ne mbaʼe kuaveʼẽ vaka térã tóro ramo, eikuaveʼẽ imarãʼỹva Ñandejára renondépe.  Emoĩ nde po ne mymba akã ári ha ejuka Jotopa Róga rokẽme. Upéi paʼi kuéra, Aarón raʼy, toñohẽ huguy altar ári ha ijerekuévo.   Reikuaveʼẽ ramo Ñandejárape mymbajuka joaju rehegua ehapy chupe guarã: ikyrakue ojáva ne rymba ryekue rehe ha pe ojahoʼipáva hyekue,  mokõive ipitikiriʼĩ ikyrakue reheve. Ikyrakue ilómo arigua ha ikyrakue ojahoʼíva ipyʼakue reipeʼáva ipitikiriʼĩ reheve.  Paʼi kuéra tomoĩ altárpe koʼã mbaʼe mymbahapy  ári ojehapýva jepeʼa rendy ári, mbaʼe kuaveʼẽrõ ojehapy ha hyakuã asýva Ñandejárape.   Ne mymbajuka joaju rehegua ovecha térã kavara ramo, kuña térã mácho, ta imarãʼỹ.  Regueru ramo ovecha raʼy reikuaveʼẽ haguã Ñandejárape,  emoĩ nde po iñakã ári ha upéi ejuka Jotopa Róga rokẽme. Aarón raʼy kuéra toñohẽ huguy altar ári ha ijerekuévo.   Rejuka ramo ne rymba reikuaveʼẽvo Ñandejárape joajurã, emboyke chupe guarã ojehapy haguã: ikyrakue, huguaikue imáta guive oñekytĩva, ha ikyrakue hyekuére oĩva,  ikyrakue mokõive ipitikiriʼĩ arigua, ilómo arigua ha ipyʼakue oñerenohẽva ipitikiriʼĩ reheve.  Paʼi tohapy koʼã mbaʼe altar ári hiʼupy ramo ojehapýva Ñandejárape guarã.   Pe oikuaveʼẽva peteĩ kavara, togueraha Ñandejára renondépe,  tomoĩ ipo pe mymba akã ári ha tojuka Jotopa Róga renondépe. Paʼi Aarón raʼy kuéra toñohẽ avei huguy altar ári ha ijerekuévo,  ha toikuaveʼẽ Ñandejárape ojehapy haguã: opa ikyrakue hyekuére oĩva:  ikyrakue ojahoʼíva mokõive ipitikiriʼĩ, pe oĩva ilómo ári ha ipyʼakue oñerenohẽva ipitikiriʼĩ reheve.  Paʼi tohapy koʼã mbaʼe altar ári hiʼupy ramo hyakuã asýva Ñandejárape. Opa ikyrakue Ñandejára mbaʼe hína.  Avave Israelgua ndaikatu moʼãi hoʼu mymba kyrakue térã huguykue. Kóva hína tembiapoukapy opa Israel guápe oikove aja pukukue, mamo oikohápe. Paʼi guasúrõ pe iñangaipáva, ha péicha oity angaipa maymáva ári, toikuaveʼẽ Ñandejárape tóro raʼy imarãʼỹva. Upévata mymbajuka  oñekuaveʼẽva ojeheja rei haguã angaipa.  Togueraha tóro raʼy Jotopa Róga rokẽme, upépe tomoĩ ipo tóro akã ári ha tojuka Ñandejára renondépe.  Upéi haʼe voi tojapyhy michĩmi huguykuégui ha togueraha Jotopa Rógape.  Upépe tomyakỹ ikuã tuguýpe ha tohypýi 7 jey poyvi sãingo gotyo oĩva Tupã koty renondépe.  Tomona avei tuguýpe irundyve altar ratĩ  ojehapyhápe insiénso, oĩva Jotopa Rógape. Tóro raʼy ruguy hembýva toñohẽmba mymbahapy altar pýre. Upéva oĩ Jotopa Róga rokẽme.  Upéi toipeʼa upe tóro raʼýgui, ojejukáva ojeheja rei haguã angaipa, ikyrakue:  mokõive ipitikiriʼĩ, ikyrakue hiʼarigua, ikyrakue ilómo arigua. Ikyrakue ojahoʼíva ipyʼakue, toipeʼa mokõive ipitikiriʼĩ reheve.  Tojapo opa mbaʼe ojejapoháicha tórore, oñemymbajuka  ramo joajurã. Upéi paʼi tohapypa mymbahapy altárpe.   Tóro raʼy pirekue, hoʼokue, iñakãngue, ipokue, ipykue, hyekue, hekakakue,  ha opa mbaʼe hembýva tóro raʼýgui toñerenohẽ okápe mombyry tekohágui, peteĩ henda oñemopotĩ  vaekuépe ojeityhápe tanimbu. Upépe toñemoĩ jepeʼa ári ha tojehapy.   Opa Israelgua ojapo ramo mbaʼe ivaíva ha avave ndohecha kuaái ojejapo hague peteĩ mbaʼe Ñandejára rembiapoukapy heʼíva ndojejapói vaerãha ha péicha hoʼaha maymáva ári pe tembiapo vaikue,  ojekuaa vove ivaíva oiko vaekue, toñekuaveʼẽ opa rérape peteĩ tóro raʼy mymbajuka  ramo ojeheja rei haguã angaipa. Tojereraha Jotopa Róga renondépe.  Upépe Israelgua myakãhára  kuéra tomoĩ ipo tóro raʼy akã ári, Ñandejára renondépe, ha upépe voi tojejuka pe tóro raʼy.  Upéi paʼi guasu togueraha tóro raʼy ruguýgui michĩmi Jotopa Rógape,  tomyakỹ ikuã tuguýpe ha tohypýi 7 jey Tupã koty poyvi sãingo renondépe.  Pe altar oĩva Jotopa Rógape irundyve ratĩ  rehe tomona tuguy. Tuguy rembyre toñohẽ mymbahapy altar  pýre oĩva Jotopa Róga rokẽme.  Toipeʼa avei tóro raʼýgui ikyrakue ha tohapy altar  ári.  Tojejapo ko tóro raʼýre, ojejapoháicha tóro raʼýre ojejukáva ojeheja rei haguã angaipa. Péicha, paʼi rupi, ojeheja reíta opa Israel guápe iñangaipa.  Toñerenohẽ tóro raʼy mombyry tekohágui ha tojehapy ojejapo haguéicha pe tóro raʼy tenonde guarére. Kóva hína mymbajuka  oñekuaveʼẽva ojeheja rei haguã mayma angaipa.   Mburuvicha ramo pe iñangaipáva ojapóvo ohecha kuaaʼỹre peteĩ mbaʼe Tupã rembiapoukapy heʼíva ndojejapói vaerãha, oja hese angaipa.  Ohecha kuaa vove iñangaipa hague, togueraha Jotopa Rógape imbaʼe kuaveʼẽ ramo kavara mácho imarãʼỹva.  Tomoĩ ipo pe kavara akã ári ha tojuka Ñandejára renondépe, ojejukahápe mymbahapy, kóva niko hína mymbajuka  oñekuaveʼẽva ojeheja rei haguã angaipa.  Upéi paʼi tomyakỹ ikuã kavara ruguýpe ha tomona irundyve altar ratĩre,  ojehapyhápe mymbahapy, ha toñohẽ tuguy rembyre upéva pe altar pýre.  Ha tohapypa ikyrakue altar ári ojejapoháicha mymba kyrakuére, ojejukáva ojehupyty haguã angaipa jeheja rei. Péicha, paʼi rupi, ojeheja reíta mburuvichápe iñangaipa.   Oimeraẽ Israelgua ojapo ramo ohecha kuaaʼỹre peteĩ mbaʼe Ñandejára rembiapoukapy heʼíva ndojejapói vaerãha, oja hese angaipa.  Ohechakuaa vove iñangaipa, togueraha Jotopa Rógape kavara kuña imarãʼỹva, toikuaveʼẽ Ñandejárape oheja rei haguã chupe iñangaipa.  Tomoĩ ipo kavara akã ári ha tojuka ojejukahápe mymbahapy.  Upéi paʼi tomyakỹ ikuã huguýpe ha tomona irundyve altar ratĩre,  ojehapyhápe mymbahapy. Hembyre katu toñohẽ upéva pe altar pýre.  Toipeʼa avei ikyrakue ojepeʼaháicha mymba kyrakue, ojejuka ramo joajurã ha tohapy altar ári, hyakuã asy haguã Ñandejárape. Péicha, paʼi rupi, ojeheja reíta pe kuimbaʼépe  iñangaipa.   Ovecha raʼy ramo pe oñekuaveʼẽva, kuña vaerã ha imarãʼỹva.  Tomoĩ ipo ovecha raʼy akã ári ha tojuka imbaʼe kuaveʼẽ ramo iñangaipáre ojejukahápe mymbahapy.  Upéi paʼi tomyakỹ ikuã ovecha raʼy ruguýpe ha tomona irundyve altar ratĩ  rehe ojehapyhápe mymbahapy. Huguy rembyre katu toñohẽ upéva pe altar pýre.  Upéi toipeʼa opa ikyrakue, ojepeʼaháicha ovecha raʼýgui ojejuka ramo joajurã ha tohapy ikyrakue altárpe umi mbaʼe Ñandejárape oñekuaveʼẽva ári. Péicha, paʼi rupi, ojeheja reíta Israel guápe iñangaipa. Oĩ ramo oñehenóiva ñembojovakehápe mbaʼe rechahare ramo térã mbaʼe renduhare ramo, ha ndeʼiséi mbaʼeve, ojapo ivaíva ha oja hese jejavykue.   Oĩ ramo opokóva ohecha kuaaʼỹre peteĩ mbaʼe ipotĩʼỹvare,  tahaʼe tymba saite ipotĩʼỹva  reʼõngue, tahaʼe mymba ipotĩʼỹva reʼõngue, tahaʼe yvýre otyryrýva reʼõngue, ndohecha kuaái ramo jepe, oja hese ivaíva.   Oĩ ramo ohecha kuaaʼỹre opokóva peteĩ hapicha rehe oñemongyʼáva oimeraẽ mbaʼe ipotĩʼỹvape, ohecha kuaa vove oja hese ivaíva.   Oĩ ramo omeʼẽva iñeʼẽ Ñandejára rérape ojapotaha iporãva térã ivaíva ha oñeʼẽ péicha ojepokuaa vaígui reínte, omaʼẽ porãʼỹre pe heʼívare, ohecha kuaa vove, oja hese ivaíva.  Ojuhúva ojejavy hague oimeraẽ koʼã mbaʼépe, tomombeʼu iñangaipa,  ha toikuaveʼẽ Ñandejárape peteĩ imymba kuñáva, mymbajuka ramo iñangaipáre. Ikatu oikuaveʼẽ ovecha térã kavara. Upe ramo paʼi rupi ojeheja reíta chupe iñangaipa.   Imboriahu ramo ha ndoguerekói ojogua haguã peteĩ ovecha raʼy, togueraha Ñandejárape mokõi jeruti térã mokõi pykasu raʼy, iñangaipáre: peteĩ mymbajuka  ramo ojeheja rei haguã iñangaipa, ha ambue mymbahapy  ramo.  Togueraha paʼípe. Haʼe ojuka raẽta guyra oñekuaveʼẽva ojeheja rei haguã angaipa, ojajuvokávo oñakãʼoʼỹre.  Upéi ohypýita huguýpe altar  yke peteĩ, ha huguy rembyre oñamíta altar pýre, haʼégui mymbajuka  ojeheja rei haguã angaipa.  Pe guyra mokõiha oikuaveʼẽta mymbahapy  ramo. Upérõ paʼi rupi ojeheja reíta chupe iñangaipa.   Ndoguerekói ramo ojogua haguã mokõi jeruti térã mokõi pykasu raʼýnte jepe, togueraha mbaʼe kuaveʼẽ ramo iñangaipáre mokõi kílo trígo kuʼi iporãvéva. Ani oñohẽ hese ñandyry térã omoĩ hiʼári insiénso, haʼégui mbaʼe kuaveʼẽ angaipáre.  Togueraha paʼípe ha haʼe toipyhy chugui peteĩ ipo renyhẽ manduʼarã ha tohapy altárpe umi mbaʼe kuaveʼẽ ojehapýva Ñandejárape guarã ári. Upéva hína imbaʼe kuaveʼẽ iñangaipáre.  Paʼi rupi ojeheja reíta chupe iñangaipa. Hembyre topyta paʼípe guarã, ojejapoháicha oñekuaveʼẽ ramo chéve mbaʼe remitỹngue.   Ñandejára heʼi Moiséspe:   —Oĩ ramo iñangaipáva ohecha kuaaʼỹre nomeʼẽivo peteĩ umi mbaʼe oñemboykévagui Ñandejárape guarã, tomyengovia omeʼẽvo Ñandejárape guarã peteĩ ovecha mácho imarãʼỹva. Upéva repy ohupyty vaerã umi mbaʼe haʼe nomeʼẽi vaekue repykue. Pe hepykue toñehaʼã ojeporúvo tupao pegua viru.  Togueraha paʼípe ovecha mácho imarãʼỹva ha upéva tohupyty hembiapo vai tuichakue. Paʼi tojuka pe ovecha mácho ha toikuaveʼẽ ojeheja rei haguã hembiapo vaikue, ha ojeheja reíta chupe.  Upéva hína mymbajuka ñemyengoviarã, oja niko hese ivaíva Ñandejára renondépe.   Ñandejára heʼi Moiséspe:   —Ere Aarón ha itaʼýra kuérape koʼã mbaʼe mymbahapy rehegua: Mymba ojejukáva tojeheja altárpe tatapỹi rendy ári pyhare pukukue, okái haguã koʼẽmba peve.  Peteĩ haʼe kuérava toipyhy, ipo renyhẽ, trígo kuʼi oñekuaveʼẽvagui iñandyry opa pe insiénso reheve ha tohapy altárpe manduʼarã, tahyakuã asy Tupãme.  Aarón ha taʼýra kuéra toʼu hembýva chugui peteĩ hendápe oñemboykéva Ñandejárape guarã ha tombojy ombovuʼỹre hoʼu haguã Jotopa Róga korapýpe.  Paʼi oikuaveʼẽva mymbajuka ojeheja rei haguã angaipa, ikatúta hoʼu chugui peteĩ hendápe oñemboykéva Ñandejárape guarã.  Oimeraẽ mbaʼe ojáva mymba oñekuaveʼẽva rehe, imarangatu chéve guarã ha paʼi ao ojehypýi ramo huguýpe, tojejohéi peteĩ tenda imarangatuhápe.  Mymbajuka oñekuaveʼẽva ñemyengoviarã, oñemboyke Ñandejárape guarã añoite. Koʼãva hína tembiapoukapy hesegua:  Mymba oñekuaveʼẽva ñemyengoviarã tojejuka ojejukahápe mymbahapy ha huguýpe tojehypýi altar ha ijerekuévo.  Tojehapy mymba ruguaikue, ikyrakue ojahoʼíva hyekue,  mokõive ipitikiriʼĩ, ikyrakue hiʼarigua ha ilómo arigua. Pe ojahoʼíva ipyʼakue ojepeʼa vaerã mokõive ipitikiriʼĩ reheve.  Upéi paʼi tohapy koʼã mbaʼe altar ári, mbaʼe kuaveʼẽ ramo ojehapýva Ñandejárape guarã. Mymbajuka ñemyengoviarã niko hína,  ha paʼi kuéra ikatúta hoʼu chugui ha toʼu peteĩ hendápe oñemboykéva Ñandejárape guarã. Oñemboyke niko Ñandejárape guarã añoite.   Mymbajuka oñekuaveʼẽva ojeheja rei haguã angaipa ha pe oñekuaveʼẽva ñemyengoviarã, peteĩnte upe hembiapoukapy: oñekuaveʼẽva opyta upe paʼípe, haʼe rupi ojeheja reíva angaipa.  Avei pe paʼi oikuaveʼẽva mymbahapy ikatúta oguereko imbaʼerã mymba pirekue.  Ha mbaʼe kuaveʼẽ nguéra oñembojýva tatakuápe, óllape ha páilape, opyta paʼi umíva oikuaveʼẽvape guarã.  Avei opa mbaʼe oñekuaveʼẽva, tahaʼe oñembojeheʼáva ñandyry reheve, térã ahániriva, opa Aarón raʼy kuérape guarã.   Oñekuaveʼẽ ramo Ñandejárape mymbajuka joajurã, tojejapo koʼã mbaʼe:   Oñekuaveʼẽ ramo mymbajuka aguije meʼẽ rehegua, toñekuaveʼẽ heseve mbuja trígo kuʼígui noñembovúi vaekue ha oñembojeheʼa vaekue ñandyry reheve ojejapo mboyve, mbujape ojejapóva trígo kuʼi noñembovúi vaekuégui, oñemonáva ñandyry reheve ojejapo rire, ha trígo kuʼi iporãvéva oñembojeheʼáva ñandyry reheve.  Ha toñekuaveʼẽ avei mymbajuka joajurã oñekuaveʼẽva aguije meʼẽ rehegua ramo. Ha avei mbujape ojejapóva trígo kuʼi oñembovu vaekuégui.  Peteĩ-teĩ mbaʼe kuaveʼẽgui toñemboyke peteĩ pehẽngue oñeñongatúva Ñandejárape guarã ha topyta upe paʼípe ohypýi vaekue mymba ruguy ojejukáva joajurã.  Soʼo hembýva mymbajuka joajurãgui ha oñekuaveʼẽva aguije meʼẽ rehegua ramo, tojeʼu pe ára oñekuaveʼẽháme ha ani oñemohemby mbaʼeve ára ambuépe guarã.   Mymbajuka oñekuaveʼẽva oñemeʼẽgui Ñandejárape iñeʼẽ, térã oñekuaveʼẽséguinte, tojeʼu pe ára oñekuaveʼẽháme ha hembýva tojeʼu ára ambuépe.  Ára mbohapyhápe katu tojehapy hembyre.   Ojeʼu ramo mymba roʼo ojejuka vaekue joajurã ikoʼẽnguéva mbohapy ára, pe oikuaveʼẽ vaekue mymba ndohupyty moʼãi mbaʼeve. Ñandejára ndojapo moʼãi mbaʼeve ramo imbaʼe kuaveʼẽ, upéva opytágui ijaheipy ramo. Hoʼúva chugui, ojapo ivaíva Ñandejára renondépe.   Tojeʼuʼỹ soʼo oja vaekue oimeraẽ mbaʼe ipotĩʼỹvare.  Upéva tojehapy tatápe. Pe tapicha ipotĩva  mante ikatu hoʼu soʼo,  tapicha ipotĩʼỹva hoʼu ramo mymba roʼo oñekuaveʼẽ vaekue Ñandejárape joajurã, toñemosẽ hetãgua apytégui.   Oĩ ramo opokóva peteĩ mbaʼe ipotĩʼỹvare, tahaʼe hapicha, tahaʼe mymba ipotĩʼỹva térã oimeraẽ mbaʼe ipotĩʼỹva ha upéi hoʼu mymba roʼo oñekuaveʼẽ vaekue Ñandejárape mymbajuka ramo joajurã, upéva toñemosẽ hetãgua apytégui.   Tymba omano térã tymba ñarõ ojuka vaekue kyrakue, ikatu peiporu heta mbaʼépe, ha ani peʼu mbaʼevéicha ramo.  Hoʼúva guive mymba kyrakue ojehapýva jepi Ñandejárape guarã, toñemosẽ hetãgua apytégui.   Ani peʼu avei tuguy, tahaʼe guyra, tahaʼe tymba ruguy, mamove hendápe peikotaha rupi.  Hoʼúva guive tymba térã guyra ruguy, toñemosẽ hetãgua apytégui.   Ipópe voi togueraha pe ojehapýtava Ñandejárape guarã; haʼe voi oikuaveʼẽta hymba kyrakue ha ipytiʼa. Ipytiʼa togueraha ombokacha  haguã oikuaveʼẽvo Ñandejára renondépe.   Paʼi tohapy ikyrakue altar ári; ipytiʼa topyta Aarón ha itaʼýra kuérape.  Pemeʼẽ avei paʼípe imbaʼerã mymba retyma ijakatúa pegua pemymbajuka ramo joajurã.  Ko mymba retyma ijakatúa pegua opyta upe paʼípe oikuaveʼẽva mymba ruguy ha ikyrakue oñekuaveʼẽ jave mymbajuka joajurã.  Aipeʼa Israelguágui, omymbajuka ramo joajurã, imymba pytiʼa oñemyatymóiva ha hetyma, Aarón ha itaʼýra kuérape guarã; ha aipota kóva opyta tembiapoukapy ramo opa árape guarã Israel guápe.   Kóva hína pehẽngue Aarón ha itaʼýra kuéra mbaʼerã, umi hiʼupýgui ojehapýva Ñandejárape guarã. Upéva imbaʼerã oñepyrũ guive hembiapo paʼi ramo Ñandejárape guarã.  Ñandejára heʼika vaekue Israel guápe omeʼẽ haguã paʼi kuérape kóva, omoingo ramo guare chupe kuéra paʼi ramo. Ha oipota opyta hembiapoukapy ramo opa árape guarã.  Ãva hína tembiapoukapy oñekuaveʼẽ ramo mymbahapy,  mbaʼe kuaveʼẽ,  mymbajuka  oñekuaveʼẽva ojeheja rei haguã angaipa, mymbajuka ñemyengoviarã, mymbajuka oñekuaveʼẽva oñemoingo ramo mávape paʼi ramo, mymbajuka joajurã.  Ñandejára omeʼẽ vaekue Moiséspe koʼã tembiapoukapy Sinaí ruʼãme, heʼi ramo guare Israel guápe ogueru haguã imbaʼe kuaveʼẽ Ñandejárape haʼe kuéra oĩ ramo yvy ojeikoʼỹháme Sinaí pegua. Embyaty opa Israel guápe Jotopa Róga rokẽme.   Moisés ojapo Ñandejára heʼi haguéicha chupe ha opa Israelgua oñembyaty Jotopa Róga rokẽme.  Moisés heʼi maymávape: —Ñandejára heʼi ojejapo haguã péicha.   Moisés ohenói Aarón ha itaʼýra kuérape ha ojohéi ýpe chupe kuéra.  Omonde Aarón rehe ijao puku ha oikuʼakua chupe kuʼa jokuahápe, omonde hese ijahoja ha omoĩvo hiʼári efod,  oñapytĩ ikuʼa rehe ijokuaha.  Upéi omohenda ipytiʼáre vosa jegua ha omoinge pype Urim ha Tumim.   Omoĩ avei iñakãre akãngao ha iñakãngao syva rehe mbaʼépe óro, oñemboykéva Ñandejárape guarã, Ñandejára heʼi haguéicha chupe ojapo haguã.   Upéi Moisés ojapyhy ñandyry oñemboykéva Ñandejárape guarã ha oñohẽ Jotopa Rógape opa mbaʼe ipype oĩvare ha péicha omboyke Ñandejárape guarã.  Pe ñandyrýpe ohypýi altar heta jey ha oñohẽ altar ha hembiporu kuérare, avei ñaʼẽ ha ipyendáre omboyke haguã Ñandejárape guarã.   Upéi Moisés oñohẽ Aarón akãre ñandyry oñemboykéva Ñandejárape guarã omoingo haguã chupe paʼi ramo.  Ohenói avei Aarón raʼy kuérape ha omonde hese kuéra ijao puku, oikuʼakua ikuʼa jokuahápe, omoĩ iñakãre akãngao Ñandejára heʼi haguéicha chupe ojapo haguã.   Upéi Moisés ogueruka tóro raʼy oikuaveʼẽ haguã mymbajuka ramo ojeheja rei haguã angaipa. Aarón ha itaʼýra kuéra omoĩ ipo tóro raʼy akã ári.  Upérõ Moisés ojuka tóro raʼy ha omyakỹvo huguýpe ikuã, omona irundyve altar ratĩ  rehe opyta haguã ipotĩ  angaipágui, ha tuguy rembyre oñohẽ altar pýre. Péicha altar oñemboyke Ñandejárape guarã ojehupyty haguã upépe jeheja rei angaipágui.   Upéi Moisés ojapyhy ikyrakue ojahoʼíva hyekue, pe oĩva ipyʼakue ári ha mokõive ipitikiriʼĩ ikyrakue reheve, ha ohapy altar ári.  Ipirekue, hoʼokue, hekakakue ha tóro raʼy rembyre oĩ haguéicha ohapypa mombyry tekohágui, Ñandejára heʼi haguéicha chupe ojapo haguã.   Upéi ogueruka ovecha mácho oñekuaveʼẽva mymbahapy ramo. Aarón ha itaʼýra kuéra omoĩ ipo ovecha mácho akã ári.  Upérõ Moisés ojuka ha oñohẽ huguy altar rehe ha ijerekuévo,  oipeheʼã ovecha mácho ha ohapy iñakã, ipehẽngue kuéra ha ikyrakue.  Upéi ojohéi ýpe ovecha mácho ryekue ha hetymangue ha ohapypa pe altar ojehapyhápe mymbahapy, hyakuã asy haguã Ñandejárape, Ñandejára heʼi haguéicha chupe ojapo haguã.   Upérõ Moisés ogueruka ovecha mácho ambue, pe ojeporúva paʼi oñemoingo ramo hembiapópe. Aarón ha itaʼýra kuéra omoĩ ipo ovecha mácho akã ári.  Upéi Moisés ojuka pe ovecha mácho, omyakỹ huguýpe ikuã ha omona Aarón nambiguy akatúa, ikuã guasu akatúa ha ipysã guasu akatúare.  Upe rire ohenói Aarón raʼy kuérape ha omona avei tuguýpe inambiguy akatúa, ikuã guasu akatúa ha ipysã guasu akatúa. Upérõ oñohẽ mymba ruguy rembyre altar rehe ha ijerekuévo.   Koʼã mbaʼe rire ojapyhy ovecha mácho kyrakue: huguaikue, hyekue rehegua, ipyʼakue rehegua, mokõive ipitikiriʼĩ ikyrakue reheve ha hetymangue akatúa.  Oguenohẽ ajakaʼígui, oĩva altar ári, peteĩ mbuja noñembovúi vaekue, peteĩ mbujape oñembojeheʼáva ñandyry reheve ha peteĩ oñemonáva ñandyrýpe ha omoĩ ovecha mácho kyrakue ha hetymangue akatúa ári.  Omoĩmba koʼã mbaʼe Aarón ha itaʼýra kuéra pópe, omyatymóivo  Ñandejára renondépe.  Upéi Moisés ombyaty koʼã mbaʼe ipógui kuéra ha ohapy altárpe upe mymbahapy ári, mbaʼe kuaveʼẽ ramo paʼi ñemoingo rehegua hyakuã asýva Ñandejárape.   Upéi Moisés ojapyhy mymba pytiʼa ha oikuaveʼẽ Ñandejárape omyatymóivo henondépe. Ko ovecha mácho pehẽngue paʼi ñemoingo rehegua, opyta Moiséspe, heʼi haguéicha Ñandejára.   Upe rire Moisés ojapyhy ñandyry oñemboykéva Ñandejárape guarã ha tuguy oĩva altar ári ha umívape ohypýi Aarón ha itaʼýra kuérape ha ipaʼi ao kuéra. Péicha omboyke Ñandejárape guarã Aarón ha itaʼýra kuérape ha ipaʼi ao kuéra.   Upéi Moisés heʼi Aarón ha itaʼýra kuérape: —Pembojy soʼo Jotopa Róga rokẽme ha peʼu upépe mbuja reheve oĩva ajakaʼípe, ojeporúva paʼi ñemoingópe. Péicha niko heʼi vaekue chéve Ñandejára: “Aarón ha itaʼýra kuéra toʼu kóva”.  Upéi tohapy soʼo ha mbuja hembýva,  ha ani oho Jotopa Róga rokẽgui 7 ára pukukue, opa peve umi ára oñemoingohápe paʼi ramo. 7 ára niko ipukúta iñemoingo.  Ñandejára heʼi vaekue pejapo haguã umi mbaʼe pejapóva koʼágã, ikatu haguã ojeheja rei peẽme pene angaipa.  Upévare pepyta ára ha pyhare Jotopa Róga rokẽme 7 ára pukukue. Pejapo Ñandejára heʼi haguéicha ha napemano moʼãi, péicha niko heʼi haʼe ojejapo haguã.   Aarón ha itaʼýra kuéra ojapo opa mbaʼe heʼi vaekue Ñandejára Moisés rupi. Ohasa rire 7 ára Moisés ohenói Aarón, itaʼýra kuéra ha Israelgua myakãhára  kuérape,  ha heʼi Aarónpe: —Eru peteĩ tóro raʼy oñekuaveʼẽ haguã mymbajuka  ramo ojeheja rei haguã angaipa ha peteĩ ovecha mácho imarãʼỹva oñekuaveʼẽ haguã mymbahapy  ramo ha eikuaveʼẽ Ñandejárape.  Israel guápe ere togueru peteĩ kavara mácho oñekuaveʼẽ haguã mymbajuka ramo ojeheja rei haguã angaipa, peteĩ tóro raʼy ha peteĩ ovecha raʼy, mokõive hiʼáño peteĩ ha imarãʼỹva, oñekuaveʼẽ haguã mymbahapy ramo,  peteĩ tóro ha peteĩ ovecha mácho oñekuaveʼẽ haguã Ñandejárape mymba juka ramo joajurã.  Tojereru avei mbaʼe kuaveʼẽrã  trígo kuʼi oñembojeheʼáva ñandyry reheve, Ñandejára niko ojehechaukáta peẽme ko árape.   Israelgua ogueru Jotopa Róga renondépe opa mbaʼe Moisés heʼi vaekue ojegueru haguã, oñembyaty ha opyta joa Ñandejára renondépe.  Upérõ heʼi Moisés: —Péicha heʼika Ñandejára pejapo haguã. Pejapo ha Ñandejára ojechaukáta peẽme imimbipápe.   Upéi Moisés heʼi Aarónpe: —Eñemboja altar rehe ha eikuaveʼẽ ne mymbajuka ojeheja rei haguã angaipa ha ne mymbahapy. Péicha rejapóta mymbajuka nde ha nde rogagua jejavykuére ojeheja rei haguã peẽme. Ha rejapóta avei mymbajuka oikuaveʼẽva Israelgua ojeheja rei haguã iñangaipa, ojeheja rei haguã chupe kuéra ijejavykue, Ñandejára heʼi haguéicha ojejapo haguã.   Aarón oñemboja altar  rehe ha ojuka pe tóro raʼy oikuaveʼẽva ojeheja rei haguã iñangaipa.  Aarón raʼy kuéra ogueraha chupe upe tóro raʼy ruguy. Haʼe omyakỹ ikuã huguýpe ha omona irundyve altar ratĩ  rehe ha oñohẽ huguy hembýva altar pýre.  Upéi ohapy mymba ojejukáva kyrakue ojeheja rei haguã angaipa, mokõive ipitikiriʼĩ ha ikyrakue ojahoʼíva ipyʼakue, Ñandejára heʼi haguéicha Moiséspe ojejapo haguã.  Hoʼo ha ipirekue katu ohapy mombyry tekohágui.   Aarón ojuka avei mymba oñekuaveʼẽva mymbahapy ramo ha itaʼýra kuéra ogueraha chupe huguy. Aarón ohypýi altar ha ijerekuévo.  Upéi ogueraha hikuái tóro raʼy akã oñekuaveʼẽva mymbahapy ramo, avei ipehẽngue kuéra ha Aarón ohapy umíva altar ári.  Upéi ojohéi hyekue ha hetymangue ha ohapy pe mymbahapy oĩva altárpe, ha ohapypa avei pe mymba ojejuka vaekue rembyre.   Upéi oikuaveʼẽ mymbajuka Israel guáre: ogueruka peteĩ kavara mácho oñemboykéva ojejuka haguã Israelgua angaipáre, ojuka ha oikuaveʼẽ angaipáre pe tenondeve guaréicha.  Oikuaveʼẽvo mymba oñemboykéva mymbahapyrã,  ojapo ojeʼe haguéicha.  Upéi oikuaveʼẽ mbaʼe kuaveʼẽ  kokuépe guare. Chugui ojapyhy peteĩ ipo renyhẽ ha ohapy altar ári mymbahapy pyharevegua reheve.  Ojuka avei tóro ha ovecha mácho Israelgua oikuaveʼẽva joajurã.  Aarón raʼy kuéra ogueraha chupe huguy ha ohypýi altar ha ijerekuévo.  Ombohasa avei chupe tóro ha ovecha mácho kyrakue, huguaikue, ikyrakue ojahoʼíva hyekue, mokõive ipitikiriʼĩ, ikyrakue ipyʼakue arigua,  ha omoĩ ikyrakue ipytiʼakue ykére. Upérõ Aarón ohapy mymba kyrakue altar ári.  Ipytiʼakue ha hetymangue akatúa oikuaveʼẽ Ñandejárape omyatymóivo  Ñandejára heʼi haguéicha Moiséspe ojejapo haguã.   Upérõ Aarón, omopuʼãvo ipo Israelgua gotyo ohovasa chupe kuéra,  ha oikuaveʼẽ rire mymbajuka ojeheja rei haguã angaipa, mymbahapy ha mymbajuka joajurã, oguejy altárgui.  Upéi Moisés ha Aarón oike Jotopa Rógape ha osẽvo okápe ohovasa Israel guápe. Upérõ Ñandejára ojechauka imimbipápe opa Israel guápe.  Osẽ tata Ñandejára oĩhágui ha ohapy mymba oĩva ojehapy haguã ha ikyrakue altar arigua. Ohechávo ko mbaʼe, Israelgua osapukái joa vyʼágui ha oñesũ omombaʼe guasúvo Ñandejárape. Kóva rire Jesús oiporavo 72pe ha omondo henonderã, mokõi-mokõi umi táva rupi ha mamo haʼe oho vaerãháme.  Heʼi chupe kuéra: “Ajépa tuicha pe kokue ha heta hiʼa, omonoʼõ vaerãnte mbovy. Upévare, pejerure pe kóga járape tombou umi ou vaerãme omonoʼõ.   Tapeho peẽ. Peikuaáke pomondoha hína ovecha raʼýicha aguara guasu apytépe.   Ani peraha viru ha tembiʼu ha pende py rehegua ave. Ha ani pepyta pe poromomaiteívo tapére.   Peikévo peteĩ ógape, pemomaitei raẽ pejévo: ‘Pyʼa guapy ko ógape guarã.’  Ha upépe oĩ ramo yvypóra oipotáva pyʼa guapy, hembipota oikóne. Upeichaʼỹrõ katu, peẽme jeýnte opytáta.  Pepyta upe óga upévape, ha peʼu ha peyʼu umi haʼe kuéra oguerekóvagui. Opa ombaʼapóvape niko ojehepymeʼẽ vaerã voínte.  Ani peva-peva rei peteĩ ógagui ambuépe.  Peho ramo peteĩ táva peñemoguahẽháme, peʼu umi peẽme oñemeʼẽvagui.  Pemonguera umi hasýva upépe oĩvape, ha peje chupe kuéra: ‘Tupã sãmbyhy hiʼaguĩma pende hegui.’  Ha pehórõ peteĩ táva peñemoguahẽʼỹháme, pesẽ okápe ha peje:  ‘Pende táva pegua yvytĩmbo oja vaekue ore pýre jepe, roityvyro ore pochýgui pende rehe.  Ha peikuaáke kóva, Tupã sãmbyhy hiʼaguĩma pende hegui.’  Haʼe peẽme, ágãnte chupe kuéra oñenupã pohyivéta umi táva Sodómape oiko vaekuégui.”   Ejererekóke nde, táva Corazín! Ejererekóke nde, táva Betsaida. Táva Tiro ha Sidónpe  ojejapo rire umi mbaʼe hechapyrãva ojejapo vaekue pende pype, ymáma ojevy vaerã moʼã hikuái Tupã gotyo, ha oñemonde ao vosakuépe ha oguapy tanimbu ári, ohechauka haguã ombyasyha iñangaipa.  Umi 72 ou jey hikuái vyʼapópe, ha heʼi: --Ore Jára, umi mbaʼepochy jepe ojapo roʼéva nde rérape.   Jesús heʼi chupe kuéra: --Upéicha. Che ahecha Satanápe hoʼa ramo yvágagui aratirícha.  Che ameʼẽ vaekue peẽme pokatu peguata haguã mbói ha alakran apytépe,  ha pende puʼaka haguã umi pende rehe ijaʼeʼỹvare, ojehuʼỹre peẽme mbaʼeve ivaíva.  Anínte pevyʼa umi mbaʼepochy ojapo haguére pejéva. Pevyʼa uvei oimemaháre pende réra ojehai yvágape.   Upe javete Jesús henyhẽ Espíritu Santo guigua vyʼápe, ha heʼi: “Romombaʼe guasu che Ru, yvága ha yvy Jára, reñomi haguére koʼã mbaʼe umi iñarandu ha imbaʼe kuaávagui, ha reikuaauka umi iñaranduʼỹvape. Upéicha che Ru, péichante voi reipota vaekue ojehu.   Che Ru niko omoĩ che po guýpe opa mbaʼe.  Avave ndoikuaái Tupã Raʼýpe, Túva añónte. Ha avave ndoikuaái Túvape, Tupã Raʼy añónte, ha umi ojekuaaukávape Tupã Raʼy.”   Ha ojerévo hemimboʼe kuéra gotyo, heʼi chupe kuéra año: “Ovyʼaiténe umi ohecháva pe peẽ pehecháva hína.  Añetehápe haʼe peẽme, heta maranduhára ha heta mburuvicha guasu ohechase vaekue ko peẽ pehecháva, ha ndohechái. Haʼe kuéra ohenduse vaekue ko peẽ pehendúva, ha nohendúi.”   Peteĩ Moisés rembiapoukapy mboʼeha oho oñeʼẽ Jesús ndive,  ha ohaʼã haguã chupe oporandu: --Mboʼehára, mbaʼe piko ajapo vaerã areko haguã jeikove opaʼỹva?  Jesús heʼi chupe: --Mbaʼépa oĩ tembiapoukapýpe? Mbaʼe piko pehecháva kuatiápe?  Upe Moisés rembiapoukapy mboʼeha heʼi: --Ehayhu Tupã nde Járape ne nde pyʼaite guive, ne ánga rugua guive ha opa ne arandukue reheve,  ha ehayhu nde rapichápe rejehayhuháicha nde.   Ha Jesús katu heʼi: --Ere porã, rejapórõ upéicha, reikovéta.   Pe tembiapoukapy mboʼeha katu, omoĩ porãsévo imbaʼe porandu, heʼi Jesúspe: --Ha máva piko pe che rapicha?   Aipórõ Jesús heʼi chupe: --Peteĩ kariaʼy oguata ohóvo Jerusalén rape guio Jericó gotyo, ha peteĩ mondaha aty ohape joko chupe, ha oipeʼa chugui ijao peve. Oinupã hikuái ha oheja chupe omano ha nomanóime.  Peichahágui rei peteĩ paʼi ohasa upe rupi, ha ohechávo chupe ojere chugui ha ohónte ha ndopytái.  Peteĩ levíta avei oguahẽ upépe, ha ohecha vove, ojere chugui ha ohónte avei tenonderã.  Peteĩ kuimbaʼe Samariagua katu, ohóva hína upe tape upévare avei, ohechávo oiporiahurereko chupe.  Oñemboja hese, oipohano ñandyry ha kaguýpe ha ojokua chupe umi ojekutu hague rupi. Upéi ohupi chupe ikavaju tee ári, ogueraha peteĩ óga ojepytahápe ha oñangareko hese.  Upe riregua koʼẽme, upe Samariagua oguenohẽ mokõi ára mbaʼapokue repy ha omeʼẽ upe óga járape, ha heʼi chupe: --Eñangareko ko kariaʼýre. Ndohupytypáirõ viru, che ahepymeʼẽta ndéve upéi ajevývo.   Ha néi, mávapa koʼãvagui, ndéverõ guarã pe kariaʼy rapicha, ohape joko vaekue umi mbaʼe vai apoha?  Upe Moisés rembiapoukapy mboʼeha heʼi: --Pe oiporiahurereko vaekue chupe. Jesús katu heʼi chupe: --Néi, tereho ha ejapo ndave upéicha.   Jesús oipykúi hape ha oguahẽ peteĩ tavaʼipe, ha upépe omoguahẽ chupe hógape peteĩ kuña hérava Marta.  Haʼe oguereko peteĩ ikypyʼy hérava María,  oguapýva Jesús ypýpe ohendu haguã umi heʼíva.  Marta katu, oikóva hína heta hembiapo reheve, oñemboja Jesús rehe ha heʼi chupe: --Che Jára, na nde pyʼapýipa che kypyʼy che rejaha cheño ko tembiapo hetaite reheve? Ere chupe ta che pytyvõ.   Jesús katu heʼi chupe: --Marta, Marta, rejepyʼapy hetaiterei mbaʼére,  ha peteĩ mbaʼénte tekotevẽ. María ojapyhy pe iporãvéva, ha avave ndoipeʼa moʼãi chugui. Peteĩ jey Jesús oñemboʼe hína peteĩ hendápe. Oñemboʼepávo, hemimboʼe peteĩ heʼi chupe: --Ore Jára, ore mboʼena roñemboʼe haguã, Juan omboʼe haguéicha hemimboʼe kuérape.   Jesús heʼi chupe kuéra: --Peñemboʼévo, peje: Che Ru toñemombaʼe nde réra marangatu. Eju ore sãmbyhy,   Koʼẽ koʼẽrekena emeʼẽ oréve ore rembiʼurã.   Eheja rei oréve ore angaipa, ore roheja reiháicha opavave ore rehe ojapo vai vaekuépe. Aníkena rehejátei rojepyʼa raʼã!   Jesús avei heʼi: --Peteĩva peẽ guaʼu raʼe oguereko peteĩ iñirũ, pyhare pyte ohóva hógape ha heʼi chupe: ‘Che irũ: eiporuka chéve mbohapy mbujape,  peteĩ che irũ niko péina oguahẽ mombyrýgui che rógape, ha ndarekói mbaʼeve ameʼẽ vaerã chupe.  Añetehápe niko haʼe pe kotypy guive ndeʼi moʼãi chupe: ‘Ani che myangekói, che rokẽ oñemboty, ha che raʼy kuéra ha che roñeno hína. Ndaikatúi apuʼã ameʼẽvo ndéve mbaʼeve.’  Haʼe peẽme, nopuʼãi ramo jepe ombaʼe meʼẽvo chupe, iñirũ haguére, omeʼẽne chupe opa mbaʼe oikotevẽva anive haguã omyangekói chupe.  Upévare che haʼe peẽme: “Pejerure, ha Tupã omeʼẽta peẽme. Peheka ha haʼe ojuhukáta peẽme. Pembota Tupã rokẽ ha haʼe oipeʼáta peẽme.”  Jesús omosẽ hína peteĩ kariaʼýgui pe mbaʼepochy omoñeʼẽngu vaekue chupe. Ha pe mbaʼepochy osẽvo, upe iñeʼẽngúva oñepyrũ oñeʼẽ. Opavave ohecha ramo joa upéva.  Oime jepe heʼíva: “Beelzebú, Aña nguéra ruvicha voi niko hína pe ohejáva chupe omosẽ umi mbaʼepochy kuérape.”   Ha oime avei umi, omoñuhãvo chupe, ojeruréva Jesúspe ojapo haguã mbaʼe hechapyrãva ohechauka haguã Tupã oĩha hendive.   Haʼe katu, oikuaáva hína mbaʼépa oguereko hikuái iñakãme, heʼi chupe kuéra: --Peteĩ tetã oñembojaʼopa ramo ha opuʼãmba ramo oñoakãre, oñehundi. Ha opa hóga kuéra hoʼapa ojoʼári.  Péicha avei Sataná voi opuʼã ramo ijehe, mbaʼéicha piko imbarete tapiáta? Kóicha haʼe, peẽ pejégui che amosẽha mbaʼepochy kuérape, Beelzebú pokatu rupi.  Péicharõ añete, máva piko omeʼẽ pene remimboʼe kuérape pokatu omosẽ haguã chupe kuéra? Pene remimboʼe kuéra ojapóva rupi voi, ojehecha peẽ pejavyha.  Che amosẽ ramo mbaʼepochy kuérape Tupã po rupi, upéva heʼise Tupã sãmbyhy oguahẽmaha peẽme.   “Peteĩ kuimbaʼe mbarete ikyse porã ramo ha oñangareko hógare, umi mbaʼe oñongatúva ipype oĩ porã.  Ha ou ramo ambue imbaretevéva chugui ha ipuʼaka hese katu, oipeʼa chugui pe kyse ojerovia hague, ha opa oguerekóva, ha ojapo umívagui ojaposéva.   Upe che ndive oĩʼỹva, oñemoĩ che rehe. Ha upe che ndive omonoʼõʼỹva, omosarambi.”   “Peteĩ mbaʼepochy osẽ ramo oimeraẽvagui, oho oiko umi okyʼỹha rupi ohekávo pytuʼu. Ha ndojuhúi ramo heʼi: ‘Aha jeýta che rógape, mamo asẽ haguégui.”  Ha ou jeývo, ojuhu pe osẽ hague ojetypei ha ipotĩ porãha.  Upéi, oho ha ogueru ambue 7 mbaʼepochy, heko añavéva chugui, oike hikuái ipype, ha oiko upépe. Ha péicha, pe yvypóra rekove opyta vaive iñepyrũmbýgui.   Jesús oñeʼẽ aja hína koʼã mbaʼére, umi oĩva apytégui peteĩ kuña osapukái: --Ovyʼaiténepa pe kuña nde reru vaekue ko yvy ári ha ne mokambu vaekue!   Haʼe katu heʼi: --Ovyʼaiténe uvei umi ohendúva Ñandejára Ñeʼẽ ha ojapo pe haʼe heʼíva!   Heta hetave ohóvo Jesús rehe oñembojáva, ha haʼe oñepyrũ heʼi chupe kuéra: “Tekove ahẽ koʼagãguánte ojerure ohecha haguã mbaʼe hechapyrãva.  Ndojehechauka moʼãi peẽme mbaʼeveichagua mbaʼe hechapyrãva. Tupã ohechaukáta peẽme maranduhára Jonás rehe ojapo haguéicha.  Pe Jonáspe ojehechauka vaekue niko Nínivepe guarã mbaʼe hechapyrãva vaekue.  Upéicha avei che, yvypóraicha aju vaekue, mbaʼe hechapyrãva hína opavavépe guarã.  Ñembojovakeha árape, oĩmarõ Tupã renondépe yvypóra koʼagãgua, pe mburuvicha guasu kuñáva tetã Sebá pegua, opuʼã vaerã avei mbojovakeha árape, ha pene moĩ vaíta Tupã renondépe pene rembiapo vai haguére. Haʼe niko mombyry mombyryvégui oho vaekue ohendu haguã Salomón ñeʼẽ arandu.  Ha che haʼe peẽme, peteĩ mbaʼe guasuvéva Salomóngui oĩ hína koʼápe koʼágã.  Umi Ninivegua avei opuʼã vaerã pe ñembojovakeha árape, ojepyguarávo yvypóra rekovekue koʼágã guápe, pene moĩ vai haguã. Ninivegua niko ojere vaekue Tupã gotyo ohendúvo Jonás marandu,  ha pe koʼápe oĩva hína mbaʼe guasuve Jonásgui.”   “Avave nomyendýi peteĩ mbaʼe rendy ha omoĩ ojehechaʼỹ haguãme térã peteĩ mbayru guýpe. Yvate uvei  oñemoĩ ojehesape haguã umi oikéva.  Jesús oñeʼẽmbávo, peteĩ fariséo heʼi chupe oho haguã okaru hógape. Jesús oho ha oike oguapy mesápe.  Upe fariséo ohecha ramo Jesús ndojepohéiriha okaru mboyve.  Jesús katu heʼi chupe: --Peẽ fariséo pemopotĩ ijape guio rei pe jayʼuha ha pe ñaʼẽmbe, ha pende ryepýpe pene renyhẽ opa pe monda vaekuégui ha pene ñaña porégui.  Pende výro. Ndapeikuaái piko pe ojapo vaekue ijapere, ojapo hague avei hyepyre?  Pemeʼẽ pene tupãmbaʼe pende pyʼaite guive, ha upéicharõ opa mbaʼe ipotĩta.   “Pejererekóke peẽ fariséo, pemboykéva 10gui peteĩ pene pohã ñana ha opa mbaʼe peñotỹ vaekégui,  ha ndapehecha kuaái teko jojáva ha mborayhu Tupãme guarã. Kóva hína pejapo vaerãva, pembotapykueʼỹre umi ambue.   Heʼi chupe upépe peteĩva umi Moisés rembiapoukapy mboʼeha apytégui: --Mboʼehára, erévo upéva, ore mbopochy oréve avei.   Ha Jesús heʼi chupe: --Pejererekóke peẽ ave, Moisés rembiapoukapy mboʼeha, pehupíva ambue atiʼy ári mbaʼe pohýi avave ikatuʼỹva ogueropuʼaka, ha peẽ peteĩ pene kuãme jepe ndapepokoséi hese.   “Pejererekóke peẽ, pemopuʼãva ityvyrã umi maranduhárape, pende ru kuéra ypykue ojuka vaekuépe.  Péichape peẽ peikuaauka hína peimeha umi pende ru ypy kuerakue ojapo vaekue ndive. Haʼe kuéra ojuka vaekue umi maranduhárape, ha peẽ pejapo ityvyrã.”   Upévare, arandu guasuetépe heʼi vaekue Tupã: ‘Amondóta peẽme maranduhára ha apóstol, ha oiméta pejukáva ha ambue peikóva pemuña.’  Umi yvypóra koʼágã guápe, Tupã ojeruréta hepykue umi maranduhára ruguýre, oñeñohẽ vaekue oúvo ojejapo ñepyrũ guive ko yvy.  Abel ruguy guive,  Zacarías ruguy peve,  ojejuka vaekue pe altar ha Tupã koty paʼũme. Aipórõ haʼe peẽme, Tupã ojeruretaha hekove kuéra repykuére opavave koʼágã oikóvagui.   “Pejererekóke peẽ, Moisés rembiapoukapy mboʼeha, perekóva pende pópe peikuaa haguã Tupã, ha peẽ voi ndapeikuaái ha ndapehejái avavépe oikuaa chupe.”   Jesús osẽvo upégui, umi Moisés rembiapoukapy mboʼeha ha umi fariséo ipochyeterei ha oñepyrũ oñatõi chupe porandúpe.  Omoñuhãse chupe oity haguã chupe iñeʼẽngue rupi voi. Upe aja katu, heta hetave yvypóra oñembyaty, ha hetaitereígui ojejapipa ojuehe. Jesús iñepyrũrã oñeʼẽ hemimboʼe kuérape: “Peñeñangarekóke umi fariséo rova mokõigui.   Ndaipóri mbaʼeve okañýva ojehechaʼỹ vaerã ha oñemíva ojekuaaʼỹ vaerã.   Upévare, opa mbaʼe peẽ pejéva pytũmbýpe, oñehendúne ára sakãme, ha umi pejéva ñemiháme ha koty ñembotypýpe ojesapukáine opa óga ári guive.”   “Peẽme, che irũ nguéra haʼe, ani pekyhyje umi pende reténte ojukávagui, ha upéi katu ndaikatu véima ojapo mbaʼeve.  Ha oimeraẽ heʼíva opavave renondépe nda che kuaaiha, che avei haʼéne Tupã remimbou kuéra renondépe, ndaikuaaiha chupe.  Tupã oheja reíta oimeraẽvape che rehe jepe, yvypóraicha aju vaekue, oñeʼẽ vaívape. Upe Espíritu Santo rehe oñeʼẽ vaívape katu, ndojeheja rei moʼãi arakaʼeve.”   “Pejererahávo umi judío tupaópe, térã mbojovakehára ha mburuvicha kuéra renondépe, ani pejepyʼapy mbaʼéichapa peñemoʼãtare térã mbaʼépa pejétare.  Oguahẽvo peẽme peñeʼẽ haguã, Espíritu Santo pene mboʼéta opa peje vaerãre.”   Peteĩ umi oĩva apytégui heʼi Jesúspe: --Mboʼehára, ere che rykeʼýpe tomeʼẽ chéve che mbaʼerãva, ore ru oheja vaekuégui.   Ha Jesús heʼi chupe: --Che irũ, máva piko che moĩ raʼe pende apytépe mbojovakehárõ térã mbojaʼohárõ?   Ha heʼi avei: --Pejerereko opaichagua mbaʼepotágui. Jeikovéko noĩri heta mbaʼe ojererekóre.   Ha upérõ omombeʼu chupe kuéra ko ñeʼẽ mbojoja: “Oiko vaekue peteĩ imbaʼe retáva, hemitỹngue osẽ porãite vaekue ha heta omonoʼõ.  Upe imbaʼe retáva oñemoĩ ojepyʼa mongeta: ‘Mbaʼe piko ajapóta? Ndarekói niko moõpa añongatúta che remitỹngue amonoʼõva.’  Ha heʼi ijupe: ‘Aikuaáma mbaʼépa ajapóta. Aitýta pe che remitỹngue ñongatuha ha amopuʼãta tuichavéva añongatu haguã opa osẽ vaekue koʼágã ha opa arekóva.  Upéi haʼéta che jupe: ‘Che irũ, heta mbaʼe rereko iñongatupy heta Ára jerépe guarã. Epytuʼu, ekaru, emboyʼu ha evyʼa nde rekovépe.’   Tupã katu heʼi chupe: ‘Nde, výro, ko pyharépe voi remanóta. Ha pe rerekóva iñongatupy piko mávape guarãta?  Péicha ojehu pe yvypóra omonoʼõvape mbaʼe reta ijupe guarã año, ha imboriahu Tupã renondépe.”   Upéi Jesús heʼi hemimboʼe kuérape: “Kóva haʼe peẽme: ‘Ani pejepyʼapy mbaʼépa peʼúta térã mbaʼépa pemondéta peikove haguã.  Ñande rekove niko mbaʼe guasuve hína tembiʼúgui, ha ñande rete umi aógui.  Pemaʼẽ umi guyráre. Haʼe kuéra noñemitỹi ha nomonoʼõi, ha noñongatúi mamove. Opáichavo, Tupã omongaru chupe kuéra. Mbaʼe guasueteve niko peẽ chugui kuéra.  Máva piko pende apytégui ojepyʼapy haguére ikatúne ombojoapy hekove michĩ raʼymínte jepe?  Ndaikatúirõ pejapo umi mbaʼe michĩvéva jepe, maerã piko pejepyʼapýta mbaʼevére?’”   Pemaʼẽ umi yvoty ñúme guáre, mbaʼéichapa okakuaa, ombaʼapo ha ojapoʼỹre mbaʼeve. Che haʼe peẽme, mburuvicha guasu Salomón jepe opa ijeguaka reheve  naiporãi vaekue umi yvoty iporãháicha.  Ha Tupã péicha omondérõ umi kaʼavo ñúme opuʼãva koʼágã, ha koʼẽrõ ojehapýtava tatakuápe, piko mbaʼeichaiteve na pene monde moʼãi peẽme, peẽ tekove jeroviaʼỹ.  Upévare, ani peiko pejepyʼapy, pehekávo mbaʼépa peʼúta térã mbaʼépa pemboyʼúta.  Opa koʼã mbaʼére niko ojepyʼapy Tupãre ojeroviaʼỹva. Peẽ katu niko oĩ pende Ru oikuaáva peikotevẽha koʼã mbaʼe.  Upéva rangue, pejepyʼapy uvei Tupã sãmbyhýre. Upéi oñemeʼẽta peẽme opa koʼã mbaʼe avei.   “Ani pekyhyje, che ovecha kuéra. Peẽ pene mbovy, ha upéicharõ jepe, pende Ru ndive peẽ peisãmbyhýta.  Pemeʼẽ hepýre opa perekóva ha pemeʼẽ oikotevẽvape. Peñehaʼã pereko vosa ndaituja moʼãiva, mbaʼe reta opaʼỹva yvágape, mondaha oikeʼỹháme, ha tiguaʼã ombyaiʼỹháme.  Pe oĩháme pene mbaʼe reta, upépe avei pemoĩta pende pyʼa.”   Ovyʼaite vaerã niko umi tembiguái, ojevývo ijára ojuhúva opáy. Haʼe peẽme, pe ijára voi omboguapytaha chupe kuéra mesápe ha oñemoĩta omeʼẽ peteĩ-teĩme pe tembiʼu.  Ovyʼaiténe haʼe kuéra ojejuhúrõ opáy, ijára oguahẽrõ jepe pyhare pyte térã koʼẽ mbota.  Perekóke kóva pene akãme: Peteĩ óga jára oikuaa ramo arakaʼetépa oikéta hógape mondaha, haʼe ndoke moʼãi ha ndoheja moʼãi avavépe oike hógape omonda haguã chupe.  Pedro oporandu Jesúspe: --Che Jára, ere piko raʼe ko ñeʼẽ mbojoja oréve guarãnte, térãpa opavavépe guarã?   Ñandejára heʼi: Mávapa hína pe tembiguái ijeroviaháva ha imbaʼe recha kuaáva? Upéva hína pe ijára omoĩva ipo guýpe ambue hembiguái kuéra omongaru haguã oikotevẽ jave.  Ovyʼaite vaerãnepa pe tembiguái, ijára oguahẽ vove ojuhúva ojapopaha hekópe hembiapo.  Añetete haʼe peẽme, pe óga jára omoĩne ipo guýpe opa oguerekóva.  Pe tembiguái oimoʼã ramo ijára hiʼaretaha ha oñepyrũ oñemboharái hapicháre, ha osẽ okaru ha omboyʼu umi tekove kaʼu ndive.  Ha ijára ou jeýne haʼe oimoʼãʼỹve ha ohaʼarõʼỹve jave, ha omyanguʼíne chupe teju ruguáipe, oñembyepotiháicha hova mokõivape.   “Pe tembiguái oikuaáva ijára rembipota, ha noñembosakoʼiri ha naiñeʼẽ rendúi chupe, oñenupã hetáne.  Ha pe tembiguái, oikuaaʼỹre ojapóva ojapoʼỹ vaerã, oñenupãʼivéne. Pe oñemeʼẽ hetávape, heta avei ojejeruréne. Ha pe ojejeroviaveha ndive ojejopyvéne.”   “Che aju vaekue amyendývo tata yvypóra apytépe, ha aipotaitépa ojepotáma raʼe hína!  Jesús heʼi avei opavavépe: “Pehechávo arai opuʼãha kuarahy reiképe, peẽ peje okytaha, ha upéicha ojehu.  Ha yvytu oipeju hatã ramo yvatévo guio, peje hakutaha.  Peẽ tekove rova mokõi! Peẽ niko peikuaa mbaʼépa ojehúta árare pemañárõ. Mbaʼéicha rupi piko ndapeikuaái mbaʼépa heʼise koʼã ára peikoveha?”   “Mbaʼére piko nde voi nderehecha kuaái pe heko jojáva?  Umíva umi árape avei, oĩ ohóva ohecha Jesúspe, ha omombeʼu chupe mbaʼéichapa Pilato ojuka kuimbaʼe kuéra Galiléa guápe ombaʼe kuaveʼẽ jave hikuái Tupãme.  Jesús heʼi chupe kuéra: “Peimoʼãpa peẽ upéva ojehu hague umi Galiléa guápe, haʼe kuéra iñangaipa hetave hague ambuégui upe tetãme?  Haʼe peẽme nahaniriha, ha peẽ voi ndapejevýirõ Tupã gotyo, pemanóta avei.  Peimoʼã piko peẽ umi 18 omano vaekue ako hoʼa ramo hiʼári kuéra Siloé pegua óga yvate, hembiapo vaive raʼe umi ambue Jerusalénpe oikóvagui?  Haʼe peẽme ahaniriha; ha peẽ voi ndapejevýirõ Tupã gotyo, pemanóta avei.”   Jesús omombeʼu chupe kuéra ko ñeʼẽ mbojoja: “Peteĩ kuimbaʼe oguereko vaekue peteĩ ígo iparraltýpe, ha oho ohecha hiʼapa, ha ndojuhúi mbaʼeve.   Aipórõ heʼi pe parralty ñangarekohápe: ‘Maʼẽ, mbohapy áño pukukue aju ko igoʼakue arahávo, ha arakaʼeve ndajuhúi. Eikytĩ mbaʼe, maerã piko ombyai reíta hína ko yvy?’  Pe parralty ñangarekoha katu heʼi chupe: ‘Che jára, eheja gueterína peteĩ áño. Ahapyatýta ha amoĩta hese pohã omopuʼã porãva.  Hiʼa ramo iporã, ha upeichaʼỹrõ reitýne.’”   Peteĩ pytuʼuha ára jave Jesús oñemoĩ oporomboʼe peteĩ judío kuéra tupaópe.  Ha oĩ hína upépe peteĩ kuña hasýva ojapóma 18 áño. Peteĩ mbaʼepochy omokarapã raʼe chupe, ha ndaikatúi oñeakãupi.  Ohechávo upe kuña, Jesús ohenói ha heʼi chupe: --Nde kuña, rekueráma ne mbaʼasýgui.   Omoĩ ipo hese, ha upepete upe kuña oñeakãupi ha oñepyrũ oguerohory Tupãme.  Pe judío kuéra tupao ruvicha katu ipochy, Jesús omonguera haguére upe kuñáme pytuʼuha árape, ha heʼi umi oĩvape: --Oĩ niko 6 ára oñembaʼapo haguã. Peju umi ára umívape peñemonguera haguã, ha ani pytuʼuha árape.   Ñandejára heʼi chupe: --Peẽ, tekove rova mokõi! Ndapejorái ngaʼu piko pene rymba guéi térã pene rymba vúrro pytuʼuha ára jave, peraha haguã pemboyʼúvo?  Ko kuña peikuaa haguã, Abraham ñemoñaréva ha Sataná oguereko vaekue iñapytĩmby ko mbaʼasýre ojapóma 18 áño, ndojejorái vaerãpa raʼe, tahaʼe jepe pytuʼuha árape?   Jesús heʼívo péicha, umi hese ijaʼeʼỹva otĩ opytávo. Ha opavave katu ovyʼa joa ohechávo umi mbaʼe guasu haʼe ojapóva.   Jesús heʼi avei: “Mbaʼépepa ojogua pe Tupã sãmbyhy ha mbaʼe rehépa ikatu ambojoja?  Ojogua ku mostása raʼỹime ojereraháva oñeñotỹ kokuépe, ha upéi opuʼã yvatéva yvyra mátaicha ha guyra ou ojaitypo hakãre.”   Jesús heʼi avei: “Mbaʼe rehépa ikatu ambojoja pe Tupã sãmbyhy?  Upéva haʼe ku mbuja mbovuháicha peteĩ kuñakarai ombojeheʼáva 25 kílo rupi huʼitĩ, ipahápe ombovupáva.”   Jerusalén rapére ohóvo, Jesús oporomboʼe umi táva ha tavaʼi ohasaha rupi.  Peteĩ osẽ oporandu chupe: --Che Jára, ndaheta moʼãi piko umi oñepysyrõtava? Haʼe katu heʼi chupe:   --Peñehaʼã peike pe okẽ poʼi rupi. Che haʼe peẽme hetataha umi oikeséva, ndaikatu moʼãi ramo jepe oike.  Oguahẽ avei umi fariséo ha heʼi Jesúspe: --Tereho koʼágui, Herodes nde jukaukase.   Haʼe heʼi chupe kuéra: --Tapeho ha peje pe aguarápe: ‘Maʼẽ, ko ára ha koʼẽrõ amosẽ aikóvo mbaʼepochy kuérape ha amonguera hasývape, ha koʼẽ ambuérõ ae ajapopáta.  Aha mante vaerã che rapére ko ára, koʼẽrõ ha upe rire. Maranduhára niko ndaikatúi omanóvo mombyry Jerusaléngui.   “Jerusalén, Jerusalén, rejukáva maranduhára kuéra ha rejapíva itápe umi ñeʼẽ reruha Tupã omboúva ndéve! Hetaitéma niko ambyatyse vaekue ne memby kuéra, ryguasu ombyatyháicha itaʼýra ipepoguýpe, ha ndereipotái!  Upévare, nde róga opytáta nandi ha itaperéta. Ha haʼe ndéve nda che recha moʼã veimaha, oguahẽ peve ára erévo: ‘Tojehovasa pe oúva Ñandejára rérape!’” Peteĩ pytuʼuha árape, Jesús oho okarúvo peteĩ fariséo ruvicha rógape. Ha oka guio umi fariséo omaʼẽ ñemi hese.  Oĩ avei upépe, henondépe, peteĩ kariaʼy hasýva, ijyva ha hetyma rurupáva.  Jesús oporandu umi Moisés rembiapoukapy mboʼeha ha umi Fariséope: --Ikatúpa oñemonguera peteĩ hasýva pytuʼuha árape, térãpa ahániri?   Haʼe kuéra katu opyta okirirĩ. Aipórõ haʼe omonguera upe hasývape ha heʼi chupe oho haguã.  Ha umi Fariséope heʼi: --Mávapa pende apytépe, itaʼýra térã hymbaguéi hoʼárõ yvykuápe, pyaʼe ndohói oguenohẽ, pytuʼuha ára ramo jepe?   Ha ndaikatúi heʼi hikuái chupe mbaʼeve.   Jesús ohechávo, umi ohóva okarúvo oiporavoha oguapy haguã umi oñembojeroviavéva oguapyhápe, oñemoñeʼẽ chupe kuéra kóicha:   --Reñehenóirõ peteĩ ñemenda karu guasuhápe, ani reguapy pe iñakãme. Cháke ikatu oguahẽ peteĩ mbaʼe guasuvéva nde hegui,  Heʼi avei pe kuimbaʼépe pe ojerure vaekue chupe oho haguã okarúvo hógape: --Rejapóvo peteĩ jekaru, asaje térã pyhare, ani rejerure oho haguã ne irũ nguérape, térã nde ryvy ha nde rykeʼy kuérape, ha opa nde róga guápe ha nde róga ykeregua imbaʼe retávape. Haʼe kuéra ojeruréne avei ndéve reho haguã, ha upéicha omyengoviáta ndéve hikuái.  Rejapo ramo karu guasu, ejerure uvei oho haguã upe karuhápe umi imboriahúvape, umi oĩmbaʼỹva ha iñepãvape, umi ohechaʼỹvape,  ha revyʼáta. Umíva niko ndaikatu moʼãi ohepymeʼẽ ndéve. Ndéve katu oñemyengoviáta opavave heko jojáva oikove jeyha árape.   Ohendúvo kóva, peteĩ oguapýva hína upe mesápe, heʼi Jesúspe: --Ovyʼaite vaerãpa pe okarúva Tupã oisãmbyhyhápe.   Jesús heʼi chupe: --Peteĩ kariaʼy ojapo peteĩ karu nde tuicháva ha omondo ojerurévo hetápe oho haguã okaru.  Ojekarúta jave omondo hembiguáipe heʼívo chupe kuára: ‘Peju, karurã oĩmbáma.’  Ha upépe peteĩ-teĩ oñepyrũ heʼi ndaikatu moʼãiha oho. Pe tenondegua heʼi: ‘Péina ajogua ramo peteĩ yvy, ha aha vaerã ahecha. Ehecha kuaamína chéve.’  Ambue katu heʼi: ‘Ajogua niko 5 joyvy guéi, ha aha vaerã ahecha oikópa. Ehecha kuaamína chéve.’  Ha ambue heʼi: ‘Amenda ramo niko ha ndaikatu moʼãi aha.’  Upe tembiguái ojevy ha omombeʼupa ijárape. Haʼe ipochy, ha heʼi hembiguáipe: ‘Tereho pyaʼe pe okáre ha eru koʼápe umi imboriahúvape, umi oĩmbaʼỹva, umi ohechaʼỹva ha umi iñepãvape.’  Kurive rire upe tembiguái heʼi: ‘Che jára, ajapóma pe ere vaekue chéve, ha heta rendaguã gueteri oĩ.’  Aipórõ, ijára heʼi upe tembiguáipe: ‘Tereho umi tape rupi ha umi óga jerére ha emyañaña rejuhúvape oike haguã, tahenyhẽ che róga.  Haʼe peẽme, mavavete umi ojejerure ypy vaekuépe ou haguã okaru, ndokaru moʼãi che mesápe.’   Heta yvypóra oho Jesús rapykuéri, ha haʼe ojere heʼi chupe kuéra:  “Oimérõ oúva che ndive, ha ohayhuve che hegui itúvape, isy, hembireko, itaʼýra kuéra, itykeʼýra ha ityvýra kuéra, heindy kuérape, ha ijupe voi, ndaikatu moʼãi oiko che remimboʼe ramo.   Naiporãi yvýpe guarã, térã yvy oñemohuʼũ haguã. Oñemombo mante vaerã. Ijapysávake tohendu.” Opa umi omonoʼõva jehepymeʼẽ Rómape guarã ha heta ambue herakuã vaíva, oñemboja Jesús rehe ohendu haguã chupe.  Umi Moisés rembiapoukapy mboʼeha ha fariséo kuéra oñeʼẽ hese upévare, ha heʼi: --Kóva omoguahẽ umi iñangaipávape, ha okaru hendive kuéra.   Aipórõ Jesús omombeʼu chupe kuéra ko ñeʼẽ mbojoja:  “Mávapa pende apytépe, oguerekórõ 100 ovecha ha okañy chugui peteĩ, ndohejái chéne umi 99 ñúme, ha oho oheka pe okañy vaekue, ojuhu peve?  Ha ojuhúvo, ombyaty iñirũ nguéra ha opa hóga ykére guápe, ha heʼi chupe kuéra: ‘Pevyʼa che ndive, ajuhúma pe viru okañy vaekue che hegui.’  Haʼe peẽme, peichaha avei oĩ vyʼa Tupã remimbou kuéra apytépe peteĩ angaipa apoha ohejáva hembiapo vaíre.”   Jesús omombeʼu avei kóva: “Peteĩ kuimbaʼe itaʼýra mokõi,  ha pe imitãvéva heʼi itúvape: ‘Che ru, emeʼẽ chéve pe rehejátava, che mbaʼerãva.’ Aipórõ, upe kuimbaʼe ombojaʼo taʼýra kuérape oguerekóva.  Mbovymi ára rire, pe imitãvéva omeʼẽmba hepýre pe oñemeʼẽ vaekue chupe. Ha pe hepykuére oho mombyry, ambue tetãme, ha upépe omombopa vyʼa reípe, ojejokoʼỹre.  Ha oiporupámarõ pe ogueraha vaekue, ndaipóri guasuvéi tembiʼu upe tetãme, ha haʼe oñepyrũ ohasa ñembyahýi.  Oho ojerure ombaʼapo haguã peteĩ karai upépe guápe, ha upéva omondo chupe ñúme oñangareko haguã kurére.  Ha hiʼãnte chupe oñemohyguãtã pe algarrovoʼa, kure hoʼúvape, ha avave nomeʼẽi chupe.  Amo ipahávo ojepyʼa mongeta: Mboy ombaʼapóvape piko che ru rógape hembypa tembiʼu. Che katu, koʼápe, amano ñembyahýigui!  Aha jeýta che ru rógape, ha haʼéta chupe: ‘Che ru, che rembiapo vai Tupã ndive ha ne ndive,  ndaikatu véima añehenóivo nde raʼy. Che rereko peteĩ ne mbaʼapohára ramo.’  Aipórõ oñemoĩ oho jey itúva rógape. Oĩ jave gueteri hína mombyry, itúva ohecha chupe ha oiporiahurereko. Osẽ ohuguãitĩvo, ha omoguahẽ ñehetũ na ñañuãme.  Aipórõ ohenói peteĩ hembiguáipe ha oporandu chupe mbaʼépa oiko hína.  Upe tembiguái heʼi chupe: ‘Nde ryvy niko péina ou jey. Ha nde ru ojukauka peteĩ vakaraʼy ikyravéva, ou jeýre hesãi ha ndojehúi chupe mbaʼeve ivaíva.’  Heta ipochy pe tykeʼýra, ha ndoikeséi. Aipórõ itúva osẽ ojerure asy chupe oike haguã.  Haʼe heʼi itúvape: ‘Nde reikuaa mboy áñopa ambaʼapo ndéve, ha ojapopa opa mbaʼe nde reipotáva, ha arakaʼeve neremeʼẽiva chéve peteĩ kavara raʼymínte jepe, ajapo haguã karu guasu che irũ nguéra ndive.  Koʼágã katu, oguahẽ ko nde raʼy omombopa rei vaekue iviru kuña reko vaíre, ha rejuka chupe guarã vakaraʼy ikyravéva.’   Itúva heʼi chupe: ‘Che raʼy, nde niko tapia reime che ndive, ha opa arekóva ne mbaʼe.  Ha jarohory vaerã kóva peteĩ karu guasúpe ha javyʼa. Nde ryvy niko, omanóma vaekue ha oikove jey, okañy vaekue ha jajuhu jey. Jesús omombeʼu avei kóva hemimboʼe kuérape: “Oiko vaekue peteĩ kuimbaʼe imbaʼe retáva oguerekóva peteĩ hóga rerekua. Ha ojeho ojeʼe chupe, upe óga rerekua oiporu vaipaha hína umi oguerekóva.  Ijára ohenói ha heʼi chupe: ‘Mbaʼe piko ko ojeʼéva nde rehe? Emoĩmba chéve kuatiáre ne rembiapokue, nde ndaikatu véima reiko che róga rerekuárõ.’  Upe óga rerekua oñemoĩ ojepyʼa mongeta: ‘Mbaʼe piko ajapóta koʼágã, che jára che rejáva mbaʼapoʼỹre? Na che mbaretéi ayvyjoʼo haguã ha atĩ ajerure haguã tupãmbaʼe.  Aikuaáma mbaʼépa ajapóta, areko haguã che moguahẽva hógape, ágã apytávo mbaʼapoʼỹre.’  Ohenói peteĩ-teĩme umi ohepymeʼẽ vaerãva ijárape. Pe tenonde guápe oporandu: ‘Mbovýpa rehepymeʼẽ vaerã che járape?’  Upéva heʼi chupe: ‘Ameʼẽ vaerã chupe 100 hyru ñandyry.’ Pe óga rerekua heʼi: ‘Péina koʼápe nde kuatia, eguapy ha ejapo ambue 50 rehénte.’  Upéi oporandu ambuépe: ‘Ha nde, mboy rehepymeʼẽ vaerã? Ha haʼe heʼi: ‘100 atýra trígo.’ Pe óga rerekua heʼi avei chupe: ‘Kóina ápe nde kuatia, ejapo ambue 80 rehénte.’  Mbaʼe jára ohecha kuaa, pe óga rerekua rova atã ikatupyry hague opa ojapóvape. Ha upéicha niko, umi ombaʼapóva ko yvy ári guáre ikatupyryve voínte umi Tupã rembipotárente oikóvagui.”   “Haʼe peẽme peiporu haguã opa herekopy ko yvy arigua peñemoirũ heta haguã. Péicha umi mbaʼeta opávo oĩta pene moguahẽva óga opa ára guarãme.”   Pe mbaʼe michĩvape heko potĩva, heko potĩ avei hetávape; ha pe ipojojaʼỹva mbaʼe michĩme, ndaikatúi avei ipojojávo mbaʼe hetápe.   Umi fariséo, viru ohayhúva, ohendu opa koʼã mbaʼe ha oñembohory Jesús rehe.  Jesús heʼi chupe kuéra: Peẽ hína umi pehasáva heko jojávarõ opavave renondépe, Tupã katu oikuaa hína pende pyʼapy. Tupã ogueroʼyrõ umi mbaʼe yvypórape guarã iporãvéva.   “Tembiapoukapy ha maranduhára  kuéra oguahẽ Juan ára peve. Upe guive oñemyasãi marandu ipyahúva Tupã sãmbyhy rehegua, ha opavave oñehaʼã opáichavo oike ipype.   “Oikómi vaekue peteĩ karai imbaʼe retáva, oñemondémiva ao hepýpe ha iporãvape. Ha opa árapente, ojapóvami karu guasu neporã-porãva hógape.  Jesús heʼi hemimboʼe kuérape: “Ndaikatúi ojejoko oĩvo heta mbaʼe oporoitýva teko vaípe, ha tojerekóke umi yvypóra oitýva hapichápe, teko vaípe.  Iporãve vaerã oitýrõ chupe hikuái yguasúpe ita guasu ijajúri, haʼe oity rangue angaipápe peteĩ jepe umi michĩmívape.”  Pejererekóke peẽ. Nde rapicha heko vaírõ, emongavaju chupe. Ohejárõ heko vaikue katu, eheja rei chupe.   Tahembiapo vai jepe raʼe nde rehe 7 jey peteĩ árape. Ha 7 jey oho ramo heʼi ndéve reheja rei haguã chupe, reheja rei vaerã.   Umi apóstol ojerure Ñandejárape: --Emeʼẽve oréve pe jerovia.   Ñandejára heʼi chupe kuéra: --Pende jerovia michĩ ramo jepe oimeraẽ mbaʼe raʼỹi michĩve vaicha, pejéta peteĩ yvyra mátape: “Ejehapoʼo upégui ha eñemohenda yguasúpe”, ha ojapóne pejéva.   “Pe oguerekóva hembiguái oguahẽva oyvyjokahágui ha oñangarekohágui hymba kuérare, heʼi ngaʼúpa chupe: ‘Ehasa ha eguapy ekaru?’  Ohóvo Jerusalénpe, Jesús ohasa Samaría ha Galiléa paʼũ rupi.  Ha oguahẽ peteĩ tavaʼipe, ha upépe osẽ huguãitĩvo 10 kuimbaʼe ijaipáva. Opyta mombyry chugui,  ha osapukái: --Jesús, mboʼehára, ore poriahurerekomína!   Ohechávo chupe kuéra, Jesús heʼi: --Tapeho paʼi rendápe. Ha oho aja, ipotĩ hikuái imbaʼasýgui.  Peteĩva, ojechávo ipotĩha, ojevy ha sapukáipe oguerohory Tupãme,  ha oñesũ Jesús renondépe, ojayvy yvy peve omeʼẽvo chupe ijaguije. Upéva pe kuimbaʼe Samariagua.  Jesús heʼi chupe: --Ndahaʼéi piko 10 raʼe umi ipotĩ vaekue imbaʼasýgui? Moõ piko oime umi ambue 9?  Ko kuimbaʼe mombyrygua año piko ou oguerohory haguã Tupãme?  Ha heʼi upe kariaʼýpe: --Epuʼã ha tereho. Rejerovia rupi rekuera.   Umi fariséo oporandu Jesúspe arakaʼépa oguahẽ vaerã Tupã porosãmbyhy, ha haʼe heʼi chupe kuéra: --Tupã sãmbyhy oguahẽvo ndahaʼéi opavave ohecha vaerã.  Ndojeʼe moʼãi: ‘Péina ápe’ térã ‘Péina amo’. Tupã sãmbyhy niko oĩma pende apytépe.  Ha heʼi hemimboʼe kuérape: --Oguahẽta ára peẽ pehechasetaha peteĩ ára jepe, pe Tupã raʼy ou vaekue yvypóraicha oikoha, ha ndapehecha moʼãi.  Oiméta heʼíva: ‘Kóina ápe’, térã ‘Péina amo’. Ani peho hapykuéri.  Pe aratirícha overávo ohesapepáva ára tuichakue, péichata pe Tupã raʼy ou vaekue yvypóraicha ou jeyha ára.  Tekotevẽnte ohasa asy heta raẽ, ha ojahéi hese yvypóra koʼagãgua.  Ojehu haguéicha Noé oikoveha árape,  upéicha ojehu vaerã avei che, yvypóraicha aju vaekue, aju jeyha ára.  Upérõ opavave oiko okaru, omboyʼu ha ñemendápe, Noé oike peve pe kanóa guasúpe. Ha upéi ou pe ama guasu, ha maymáva omano.   Upéicha avei ojehu Lot oikove hague árape.  Opavave okaru ha omboyʼu, ojogua ha oñemu, oñemitỹ ha ojogapo.  Ha Lot osẽvo Sodómagui, tata ha asúfre oky yvatégui, ha opavave omano.  Péichata avei pe ára che, yvypóraicha aju vaekue, ajechauka vove.  “Upe ára upévape, pe oĩva hóga ári upe jave, ha oguereko opa mbaʼe kotýpe, aníke oguejy oguenohẽvo. Ha pe oĩva ñúme, aníke ojevy hógape.   Pene manduʼáke Lot rembirekóre.   Pe hekovére hakateʼỹva, omanóta. Ha umi omanóva katu, ojuhúta jeikovete.   Haʼe peẽme, upe pyharépe, mokõi oĩvagui tupápe peteĩ ojereraháta ha pe ambue ojehejáta.  Mokõi kuña oñembisóta hína, peteĩ ojereraháta ha pe ambue katu ojehejáta.”   Jesús omombeʼu chupe kuéra peteĩ ñeʼẽ mbojoja, omboʼe haguã chupe kuéra oñemboʼe vaerãha, ipyʼa kangyʼỹre.  Heʼi chupe kuéra: “Oĩ vaekue peteĩ távape peteĩ mbojovakehára ndokyhyjéiva Tupãgui ha nomombaʼéiva yvypórape.  Ha Ñandejára heʼive: “Péicha heʼi pe mbojovakehára ñaña.  Ha néi, Tupã ngaʼu piko noipytyvõ moʼãi avei umi oiporavo vaekuépe, ohenói asýva chupe ára ha pyhare? Omohaʼarõta piko?   Haʼe peẽme, oipytyvõ vaerãha pyaʼete. Ha ou jey vove Tupã raʼy ou vaekue yvypóraicha, ojuhúne gueteripa jerovia ko yvy ape ári?”   Jesús omombeʼu ko ambue ñeʼẽ mbojoja, umi ojeroviávape ijehe oimoʼãgui heko joja, ha ojahéiva hapicha kuérare.  “Mokõi kuimbaʼe oho Tupaópe oñemboʼévo. Peteĩva fariséo, pe ambue katu, umi viru omonoʼõva Rómape guarã rehegua.  Heta mitã mimi ave ojereraha Jesús rendápe, haʼe opokomi haguã hese kuéra. Ha umi hemimboʼe upéva ohechávo katu ipochy umi mitãme oguerúva ndive.  Jesús katu ohenói, ha heʼi chupe kuéra: --Peheja umi mitã tou che rendápe, ha ani pejoko. Umi haʼe kuéraicha guápe guarã niko hína ñesãmbyhy yvágagui oúva.  --Añetehápe haʼe peẽme, oimérõ Tupã sãmbyhy ogueroguahẽva ku mitãicha, oikéta pype.   Peteĩ myakãhára oporandu Jesúspe; --Mboʼehára marangatu, mbaʼépa ajapo vaerã ahupyty haguã pe jeikove opaveʼỹva?   Jesús heʼi chupe: --Mbaʼére piko ere che rehe che marangatuha? Imarangatúva peteĩnte oĩ, ha upéva Tupã.  Reikuaáma umi tembiapoukapy heʼíva: ‘Ani reporomyakã ratĩ,   ani reporojuka,   ani remonda,  ha ani reñeʼẽ rei nde rapicháre.  Emombaʼe nde ru ha nde sýpe.   Upe kariaʼy heʼi chupe: --Opa umíva niko ajapóva voínte che mitã guive.   Ohendúvo upéva, Jesús heʼi chupe: --Neʼĩra gueteri rejapo peteĩ mbaʼe: tereho eñemumba opa rerekóvare ha emeʼẽ mboriahúpe. Péicharõ rerekóta mbaʼeta yvágape. Upéi, eju che moirũ.   Haʼe ohendúvo upéva, tuicha ñembyasýpe oho, heta mbaʼe oguerekógui.  Ohechávo chupe upéicha, Jesús heʼi: --Ajépa hasyete umi imbaʼe retávape oike haguã Tupã sãmbyhýpe.   Ndahasyive peteĩ kavajúpe ohasa ju resa rupi, peteĩ imbaʼe retávagui oike haguã Tupã sãmbyhýpe.   Umi ohendu vaekue chupe oporandu joa: --Máva piko ikatúta aipórõ oñepysyrõ?  Jesús heʼi: --Opa mbaʼe ikatuʼỹva yvypórape guarã, Tupãme guarã ikatu.   Pedro heʼi chupe: --Ore Jára, ore niko rohejapa opa mbaʼe roguerekóva ndéve romoirũ haguã.   Ha haʼe heʼi: --Che haʼe peẽme, oimeraẽva oheja vaekue Tupã sãmbyhy rehehápe hóga, hembireko, tykeʼýra ha tyvýra kuéra, itúva térã itaʼýra kuéra,  hetaiteve ohupytýne ko hekove koʼágã guápe voi, ha pe oútavape katu oikovéne opa ára guarã.   Jesús ohenói haʼeñoháme umi 12 hemimboʼépe, ha heʼi chupe kuéra: “Jaha niko ñaína Jerusalénpe, ojehutahápe opa oheja vaekue kuatiáre umi maranduhára  che rehe, che, yvypóraicha aju vaekue.  Che moĩta tetã mombyrygua po guýpe, ha oñembohorýta che rehe hikuái. Che jaʼóta ha ondyvúta che rehe hikuái,  che nupã ha che jukáta. Mbohapy ára haguépe katu aikove jeýta.”   Haʼe kuéra ndahaʼéi oikuaa porãva mbaʼérepa oñeʼẽ chupe kuéra, mbaʼe ikatuʼỹva voi oikuaa gueteri niko umíva.   Oĩmarõ hína Jesús Jericó ypýpe, peteĩ ohechaveʼỹva, oguapýva pe tape yképe ojerure tupãmbaʼe,  ohendúvo ohasaha heta yvypóra, oporandu mbaʼépa ojehu.  Ojeʼe chupe Jesús Nazaretgua ohasaha upe rupi.  Ha haʼe osapukái: --Jesús, David raʼy, che poriahurerekomína!   Umi ohóva tenonde omongavaju chupe okirirĩ haguã. Haʼe katu osapukaive: --Jesús David raʼy, che poriahurerekomína!   Jesús opyta, ha heʼi ojegueru haguã chupe. Oguahẽvo ijypýpe oporandu chupe:   --Mbaʼépa reipota ajapo nde rehe? Upe ohechaʼỹva heʼi: --Che Jára, ahechase jey.   Jesús heʼi chupe: --Ehecha jey! Rejerovia haguére rekuera.   Upepete voi pe ohechaʼỹ vaekue ohecha jey, ha oguerohory Tupãme Jesús rapykuéri. Ha opa ohecha vaekue hembiapo oguerohory avei Tupãme. Jesús oike Jericópe, ha ohasa ohóvo upe táva rupi.  Upépe oikóva peteĩ kuimbaʼe imbaʼe retáva hérava Zaqueo, umi omonoʼõva viru Roma ruvichápe guarã.  Haʼe oikuaase Jesúspe, ha ndaikatúi ohecha chupe, hetágui umi Jesús ndivegua, ha Zaqueo ikarape.  Upévare oho tenondévo. Ha ohecha haguã chupe, ojupi peteĩ yvyra rakãre, pe Jesús ohasataha ypy rupi.  Ohasávo Jesús upe rupi, omaʼẽ yvatévo ha heʼi chupe: --Zaqueo, pyaʼe eguejy. Ko árape apyta vaerã nde rógape.   Zaqueo pyaʼete oguejy, ha torypaitépe omoguahẽ Jesúspe.  Ohechávo upéva, opavave oñepyrũ oñeʼẽ Jesús rehe, heʼi hikuái ohoha opyta peteĩ iñangaipáva rógape.  Zaqueo opuʼã upépe ha heʼi Ñandejárape: --Maʼẽ, che Jára, ameʼẽta imboriahúvape mbyte rupi opa arekóvagui, ha oimérõ amonda hague, amyengoviáta chupe irundy jey hetave.   Jesús heʼi chupe: --Ko árape, ko óga kóvapegua oguahẽ ñepysyrõ. Zaqueo niko Abraham ñemoñare avei.  Tupã raʼy, ou vaekue yvypóraicha, ou ohekávo ha oipysyrõvo opa oñehundi vaekue.   Opavave ohendu hína Jesúspe heʼi ramo koʼã mbaʼe. Ha haʼe omombeʼu chupe kuéra peteĩ ñeʼẽ mbojoja oĩguima Jerusalén ypýpe, ha haʼe kuéra oimoʼãgui Tupã sãmbyhy oguahẽ potamaha.   Jesús heʼi chupe kuéra: “Oiko vaekue peteĩ kuimbaʼe imbaʼe retáva oho vaekue mombyry, ambue tetãme, ojupi haguã mburuvicha guasúrõ ha ou jey.  Osẽ mboyve, ohenói 10 chupe ombaʼapóvape, peteĩ-teĩme omeʼẽ heta viru, ha heʼi chupe kuéra: ‘Pemombaʼapo ko viru aju jey peve.’  Ha hetãgua kuéra katu ndaijaʼéi hese, ha omondo hapykuéri peteĩ atýra heʼi vaerã hese: ‘Ndoroipotái kóva ko kuimbaʼépe ore ruvicha guasurã.’   Chupe katu oñemoĩ mburuvicha guasúrõ, ha ojevy hetãme. Oguahẽvo, ohenoika umi imbaʼapohára omeʼẽ hague viru, oikuaa haguã mboýpepa ojere raʼe chupe kuéra peteĩ-teĩme.  Pe tenondegua oñemboja ha heʼi: ‘Karai, nde viru imemby 10 jevyve.’  Mburuvicha guasu heʼi chupe: ‘Iporã. Nde hína mbaʼapohára katupyry. Mbaʼe michĩvape ndejeroviaha haguére, romoĩ reisãmbyhy haguã 10 táva.’  Oñemboja ambue ha heʼi: ‘Che ruvicha, nde viru imemby 5 jevyve.’  Upévape avei heʼi: ‘Nde reisãmbyhýta 5 táva.’   Ambue katu oñemboja ha heʼi: ‘Karai, kóina ápe nde viru, añongatu vaekue peteĩ pañuélope.  Akyhyje vaekue niko nde hegui, nde po pohýigui, rejapyhy niko remeʼẽʼỹ haguépe ha remonoʼõ reñemitỹʼỹ haguépe.’  Aipórõ, mburuvicha guasu heʼi chupe: ‘Nde mbaʼapohára ateʼỹ. Ne ñeʼẽre roikuaa. Reikuaa rire che po pohýiha, amonoʼõha nameʼẽi haguépe ha amonoʼõha nañemitỹi haguépe,  mbaʼeha ndererahái raʼe che viru ikatuhápe oñemombaʼapo, remeʼẽ haguã chéve imemby reheve aju jey rire?’  Ha heʼi umi upépe oĩvape: ‘Peipeʼa chugui pe viru ha pemeʼẽ pe 10 jevyve omomemby vaekuépe.’  Haʼe kuéra heʼi chupe: ‘Karai, haʼe niko oguerekóma 10 jevyve.’  Mburuvicha guasu heʼi: ‘Che haʼe peẽme, upe oguerekóvape oñemeʼẽvéta. Ha upe oguerekoʼỹvagui katu, pe michĩmi oguerekóva guive jepe ojepeʼáta.   Ha umi che rehe ijaʼeʼỹva katu, nda che potái vaekue mburuvicha guasúrõ, peru koʼápe ha pejuka che renondetépe.’”   Heʼi rire koʼã mbaʼe, Jesús ohasa oho Jerusalénpe.  Oguahẽvo Betfagé ha Betania ypýpe, Yvyty Olivotýpe, omondo tenonderã mokõi hemimboʼépe.  Heʼi chupe kuéra: --Tapeho peguahẽ amo távape, ha peguahẽvo pejuhúta peteĩ vúrro oñeñapytĩva, neʼĩrava gueteri avave ojupi hiʼári. Pejora ha peru.  Ha oimérõ oporandúva peẽme maerãpa pejora, peje chupe: “Ore Jára oikotevẽ.”  Hemimboʼe kuéra oho, ha ojuhu hikuái Jesús heʼi hagueichaite.  Ojorávo hikuái pe vúrro, umi ijára oporandu chupe kuéra: --Maerã piko pejora?   Haʼe kuéra heʼi: --Ore jára oikotevẽgui.   Ogueraha hikuái pe vúrro Jesúspe. Ha haʼe kuéra omoĩ hiʼári ijao ha Jesús ojupi hiʼári.  Oho aja pukukue, opavave oipyso henondépe ijahoja kuéra.  Ha oñemoaguĩvo pe Yvyty Olivotýgui ojeguejyhápe, opa umi ohóva hapykuéri oñepyrũ osapukái joa torypápe. Ha oguerohory joa Tupãme opaite mbaʼe hechapyrãva ohecha vaekue hikuáire.  Heʼi hikuái: “Tupã tohovasa mburuvicha guasu. Toñemombaʼe guasu Ñandejára rérape oúva.  Pyʼa guapy toĩ yvágape ha Tupã toñemombaʼe guasu.”   Upe jave, umi fariséo oĩva upépe, heʼi hikuái: --Mboʼehára, emongavajúna umi nde rapykuéri oúvape.   Jesús katu heʼi chupe kuéra: --Haʼe peẽme, koʼãva okirirĩ ramo, umi ita osapukaitaha.   Oguahẽvo Jerusalén ypýpe, ohechávo upe táva guasu, Jesús ojaheʼo hese,  ha heʼi: ‘Ikatúmo raʼe ko árape, nde avei reikuaa mbaʼépa omeʼẽ kuaa ndéve pyʼa guapy! Koʼágã jepe, upéva okañy nde hegui ha ndaikatúi rehecha.  Oúta ndéve guarã heta ára ivaíva. Umi nde rehe ijaʼeʼỹva omopuʼãtaha tápia nde jerére, ha okaguaíta nde rehe opa guio,  ha ne rundietéta hikuái. Ojukapáta nde pypegua kuéra, ha ndoheja moʼãi ita ojoʼári, nderehecha kuaái rupi pe ára ou hague Tupã ne momarandúvo.   Kóva rire, Jesús oike Tupaópe ha oñepyrũ omosẽ upégui umi oñemúvape.  Ha heʼi chupe kuéra: --Ñandejára Ñeʼẽme niko heʼi: ‘Che róga, óga oñeñemboʼeha vaerã’.  Peẽ katu pejapo chugui mondaha kuára.’   Opa ára Jesús omboʼéva Tupaópe,  ha umi paʼi ruvicha, umi Moisés rembiapoukapy mboʼeha ha umi myakãhára ave, oheka hikuái mbaʼéichapa ojukáta chupe.  Ha ndojuhúi hikuái mbaʼéichapa ojapóta upéva, opavave niko ijurujái umi mbaʼe Jesús heʼívare. Heta oime umi omoĩ vaekue kuatiápe imombeʼupy opa mbaʼe ojehu vaekue ñande apytépe,  omombeʼu haguéicha ñandéve iñepyrũha guive umi mbaʼe rechahare, ha upéi ojeʼe chupe kuéra omoguahẽ haguã ñandéve umíva rehegua marandu.  Che avei, nde karai Teófilo,  ahecha porãmbaite vaekue iñepyrũha guive, ha ajuhu porã ambohysýivo ndéve kuatiápe hekopete koʼã mbaʼe,  reikuaa porã haguã umi mbaʼe añetegua ne mboʼe vaekue hikuái.   Herodes mburuvicha guasúrõ guare Judápe, oiko vaekue peteĩ paʼi hérava Zacarías, paʼi ñemoñare Abías  rehegua. Hembireko, hérava Isabel, Aarón ñemoñare.  Mokõivéva heko joja Tupã renondépe, ha ojapóva hekópe Ñandejára rembipota ha hembiapoukapy.  Nda itaʼýraiva hikuái, ndaikatúigui Isabel imemby. Upéi ave, mokõivéva ituja itereíma.  Peteĩ jey, pe paʼi aty omyakãva Zacarías, hembiaporã guahẽ jave hína Tupaópe, Tupã renondépe,  ojapoháicha paʼi kuéra, Zacarías oike pe koty marangatúpe ohapývo insiénso Tupã renondépe.  Otĩmbo aja pe insiénso opavave okápe oñemboʼe joa.  Upe javete ojehechauka sapyʼa Zacaríaspe peteĩ Ñandejára remimbou, oñemboʼy pe altar insiénso ojehapyha akatúavo.  Ohechávo pe Tupã remimboúpe, Zacarías opyta ijurujái ha okyhyjeterei.  Pe Tupã remimbou katu heʼi chupe: --Zacarías, ani rekyhyje. Tupã ohendu ne ñemboʼe. Ne rembireko Isabel imembýta, ha rembohérata Juan.  Nde revyʼaitereíta, ha heta oiméta oguerohorýva nde raʼy ou hague yvy ári.  Nde raʼy mbaʼe guasúta Ñandejára renondépe. Haʼe ndoʼu moʼãi kaguy térã kaguy yvaguigua,  ha Espíritu Sántogui henyhẽta, ko yvy ári ou mboyve guive.  Haʼe rupi heta Israelgua ojevýta Tupã Ijárape.  Juan oúta Ñandejára renonderã, Elías espíritu ha ipokatu reheve, omoingo porã haguã túva kuéra taʼýra kuéra ndive,  ha umi iñeʼẽ renduʼỹva oikuaa haguã mbaʼéichapa iñeʼẽ rendu vaerã. Ha péicha ombosakoʼíta Israel guápe ojerovia haguã Ñandejára rehe.  Zacarías oporandu pe Tupã remimboúpe: --Mbaʼéicha piko aikuaa porãta upéva? Ché che tujáma ha che rembireko ave iguãiguĩma.  Tupã remimbou heʼi chupe upépe: --Che hína Gabriel,  aiméva Tupã renondépe. Haʼe che mbou ameʼẽ haguã ndéve ko marandu porã.  Ha koʼágã, ndereroviái haguére koʼã mbaʼe haʼéva ndéve, ne ñeʼẽngúta, oikopa peve opa mbaʼe.  Upe aja, opavave ohaʼarõva okápe Zacaríaspe, oporandu joa ojupe mbaʼérepa hiʼareterei Tupao ryepýpe.  Ha osẽvo, Zacarías ndaikatúi oñeʼẽ chupe kuéra. Upépe ohecha kuaa hikuái oiméne haguã imbaʼe recha raʼe pe Tupao ryepýpe. Zacarías ipo ha iñakã mante ombovava oikuaauka haguã heʼiséva, ha péicha opyta iñeʼẽngu.  Ha ojapopávo hembiapo, paʼi Zacarías oho hógape.  Koʼã mbaʼe ojehu rire, hembireko Isabel hye guasu, ha 5 mése aja nosẽvéi hógagui. Heʼi ijupe:  “Ñandejára ojapo che rehe kóicha, anive haguã avave ojahéi che rehe”.   Ha 6 mése haguépe, Tupã omondo hemimbou Gabriélpe peteĩ táva Galiléa pegua hérava Nazarétpe.  Upépe oiko María, peteĩ kuñataĩ marãʼỹ, omeʼẽma vaekue iñeʼẽ omenda haguã Josére, mburuvicha guasu David ñemoñare.   Tupã remimbou oike pe María oĩháme ha heʼi chupe: --Roguerohory, nde Tupã rembiporavo! Ñandejára oĩ ne ndive.  María ipyʼandýi opytávo, ha oñeporandu mbaʼénepa heʼise pe maitei ne upéva.  Tupã remimbou heʼi chupe: --María, ani rekyhyje, Tupã nde rerohory.  Nde rye guasúta ha ne membýta, ha pe mitã rembohérata Jesús.   Haʼe mbaʼe guasúta ha ojeʼéta hese: “Tupã Yvatetegua Raʼy”. Ha Tupã Ñandejára ojapóta chugui mburuvicha guasu, ijypykue Davídcha.  Haʼe oisãmbyhýta Jacob retã guápe opa árape guarã.   María oporandu pe Tupã remimboúpe: --Mbaʼéicha piko ojehúta upéva, ko che ndaikóiva gueteri kuimbaʼe ndive?   Tupã remimbou katu heʼi chupe: --Espíritu Santo oikéta nde pype, ha Tupã Yvatetegua pokatu oúta nde ári. Upévare, pe mitã oútava oñembohérata Imarangatúva ha Tupã Raʼy.  Isabel, nde rogaguáva, imembýta avei, iguãiguĩma ramo jepe. Pe kuña ojeʼe vaekue ndaikatuiha imemby, ojapóma 6 mése hye guasuha.  Tupãme guarã ndaipóri ikatuʼỹva.   Aipórõ María heʼi: --Che, Ñandejára rembiguái. Tupã tojapo che rehe pe ere haguéicha. Ha upéi, pe Tupã remimbou oho.   Umíva umi árape, María oho pyaʼete peteĩ táva, Judá pegua yvytýpe,  ha oike Zacarías rógape ha omomaitei Isabélpe.  Ohendúvo pe María maitei, Isabel oñandu omýi pe mitã hyépe, ha Isabel henyhẽ Espíritu Sántogui.  Ha upépe, oñeʼẽ hatãvo heʼi: --Tupã nde rovasave opa ambue kuñágui, ha ohovasa ne memby!   Máva piko che ou haguã che rendápe che Jára sy?  Ahendúvo ne maitei, che memby omýi vyʼágui che ryépe.  Revyʼaiténe nde rerovia vaekue oikotaha opa mbaʼe Ñandejára heʼi vaekue ñandéve.  María heʼi: Che ánga oguerohory Ñandejára ipuʼakapávape;   che espíritu hory Tupã, che pysyrõhára ndive   Tupã omoĩ hesa che, hembiguaimíre, ha águi rire opa ára añehenóine ovyʼáva;   pe Ipuʼakapáva ojapógui mbaʼe guasuete che pype. Héra imarangatu!   Tupã oiporiahurereko opa ára umi chupe omombaʼe guasúvape.   Ipokatu oiporu, ohundi umi ojejapóva rembiapo,   omongúi iguapyhágui umi mburuvicha guasúpe, ha ohupi heko mirĩvape.   Omyenyhẽ mbaʼe porãgui umi iñembyahýivape, ha po nandi omondo umi imbaʼe retávape.   Oipytyvõ hembiguái Israélpe, ha ndahesaráiri oiporiahurereko haguã,   haʼe oñeʼẽ meʼẽ haguéicha ñande ru kuéra ypykue Abraham  ha iñemoñarépe.   María opyta Isabel ndive mbohapy mése rupi, ha upéi oho jey hógape.   Ha oguahẽvo ára imemby haguã, Isabel ogueru yvy ári peteĩ mitã kuimbaʼe.  Umi hóga jereregua ha hogagua kuéra oho joa oguerohory chupe oikuaávo Ñandejára ipyʼa porãitei hague hendive.  Ha 8 ára haguépe ogueraha hikuái pe mitãme ojeapiʼo haguã,  ha omoĩse hikuái chupe itúva réra, Zacarías.  Isy katu heʼi: --Ahániri. Héra vaerã Juan.  Ha umi oĩva upépe heʼi: --Nde rogagua apytépe ndaipóri avave hérava péicha.  Aipórõ oporandu hikuái Zacaríaspe mbaʼéichapa omboherase pe mitã.  Zacarías ojerure peteĩ yvyra pehẽngue ohai haguã hese, ha omoĩ: “Héra Juan”. Ha maymáva opyta ijurujái.  Upe javete Zacarías oñeʼẽ jey, ha oñemoĩ omombaʼe guasu Tupãme.  Umi hóga jereregua opyta ijurujaipa joa, ha opa rupi pe Judá yvyty jerére oñemombeʼu pe ojehu vaekue.  Ohendúva guive oñeporandu joa: “Mbaʼe apoharãnepa ko mitã?”. Ojehecha porã Ñandejára omoĩha hese ipokatu.   Zacarías, pe mitã ru, Espíritu Sántogui henyhẽva oñeʼẽ, ha heʼi:   Tojehovasa Ñandejára, Israel Tupã! Haʼe ou oguenohẽvo jejopy vaígui hetã guápe!   Pe mitã okakuaa ha ipyʼa mbarete ára koʼẽre, ha oiko yvy ojeikoʼỹháre ojekuaauka peve Israelgua kuérape. Peteĩ árape, Jesús oporomboʼe jave hína Tupaópe, ha omoherakuã marandu porã, oguahẽ umi paʼi ruvicha ha umi Moisés rembiapoukapy mboʼeha, umi myakãhára ndive.  Ha heʼi chupe hikuái: --Máva piko oheja ndéve rejapo haguã koʼã mbaʼe? Máva pokatu rupi reju?   Jesús ombohovái chupe kuéra: --Che avei aporandúta peẽme peteĩ mbaʼe. Peje chéve:  Máva piko ombou Juánpe oporomongarai haguã? Tupã térã piko yvypóra?   Haʼe kuéra katu oñepyrũ oñomongeta kyreʼỹ oñondive, ha heʼi: --Jaʼe ramo Tupã ombou hague chupe, heʼíta ñandéve: ‘Mbaʼére ndaperoviái raʼe chupe?’  Ha jaʼe ramo yvypóra hague, upéicharõ opavave ñande jukáne itápe, opavave oikuaágui haʼe maranduhára hague.   Upéicha rupi heʼi hikuái ndoikuaaiha mávapa ombou raʼe Juánpe.  Aipórõ Jesús heʼi chupe kuéra: --Upéicharõ, che avei namombeʼu moʼãi peẽme máva pokatu rupípa ajapo koʼã mbaʼe.   Upéi Jesús oñepyrũ oñeʼẽ ha omombeʼu ko ñeʼẽ mbojoja: ‘Oiko vaekue peteĩ karai oñotỹka vaekue peteĩ parralty ijyvýpe.  Upéi katu, oiporuka hepýre mbaʼapohára kuérape, ha oho mombyry.  Ha ára oguahẽvo, pe karai omondo hembiguái kuérape umi mbaʼapohára rendápe, ojerurévo pe chupe ohupytýva. Umi mbaʼapohára katu ojeity pe tembiguái ári ha oinupã chupe hikuái ha omondo jey po nandi.  Pe karai katu omondo jey ambue hembiguái. Ha upévape avei ojaʼo hikuái, oinupã ha omondo jey po nandi.  Omondo jey ambue, ha umi ñemitỹhára oikutu ha omosẽ chupe hikuái.   Amo ipahávo hasypeve pe yvy jára heʼi: ‘Mbaʼéiko ajapóta? Amondóta che raʼy ahayhuetéva. Ikatu chupe omombaʼe hikuái.’  Ha umi ñemitỹhára ohechávo chupe, heʼi ojupe: ‘Pévape opytapáta hína opa mbaʼe. Jajuka ha topyta ñandéve ko yvy.’  Ha ojeity hiʼári hikuái, oguenohẽ pe parraltýgui ha ojuka chupe. Upéi Jesús oporandu: --Mbaʼépa hiʼã peẽme ojapotaha pe yvy jára?  Ojukapáne chupe kuéra, ha upéi omeʼẽne pe ijyvy ambue mbaʼapohárape. Ohendúvo upéva heʼi hikuái: --Upéva ani chéne arakaʼeve!   Jesús katu omaʼẽ hese kuéra ha heʼi: --Aipórõ piko mbaʼe heʼise pe Ñandejára Ñeʼẽ heʼíva: “Upe ita omboykéva umi óga mopuʼãhára upéva ári koʼágã oñemopuʼã. Ñandejára upéicha ojapo ha ore jurujái rohechávo.”   Ha oimeraẽva hoʼáva pe ita ári katu opẽmbaitéta. Ha oimeraẽva ári hoʼa ramo pe ita, omonguʼipaitéta chupe.   Umi paʼi ruvicha ha umi Moisés rembiapoukapy mboʼeha omyakãsãse moʼã hikuái Jesúspe upepete voi, ohecha kuaágui upe ñeʼẽ mbojoja omombeʼúva ohoha hese kuéra. Ha okyhyje hikuái opavavégui.   Omondo hikuái pyrague oikóva tapicha reko joja ramo, omoñuhã haguã Jesúspe umi mbaʼe heʼi rupi omoĩ vai haguã chupe. Péicharõ ikatúta omoĩ hikuái chupe sãmbyhyhára Romagua pópe.  Ha haʼe kuéra oporandu chupe: --Mboʼehára, roikuaa niko umi nde ere ha remboʼéva añeteguaha, ha neremañaiha avavére rehecha haguã mbaʼeichaguápa haʼe. Nde, añetehápe, rehechauka Tupã rape.  Iporã piko romeʼẽ viru mburuvicha guasu Roma peguápe, térãpa nahániri?   Jesús katu ohecha kuaa omoñuhãseha chupe hikuái, ha heʼi:   --Pehechauka chéve viru. Máva raʼãnga ha máva réra piko ko oĩva hese? Haʼe kuéra heʼi: --Mburuvicha guasu Roma pegua.   Jesús heʼi chupe kuéra: --Néi, pemeʼẽ mburuvicha guasúpe mburuvicha guasu mbaʼéva, ha Tupãme Tupã mbaʼéva.   Ha opa umi mbaʼe heʼívape ndojuhúi ivaíva ojapyhy haguã chupe hikuái upévare. Ijurujái joa katu Jesús heʼívare ha okirirĩ mante hikuái.   Upe rire umi Saduséo oho Jesús rendápe. Umi Saduséo niko ndogueroviái omanóva oikove jeyha,  upévare heʼi Jesúspe:   --Mboʼehára, Moisés niko oheja vaekue kuatiáre, peteĩ kuimbaʼe omano ramo imembyʼỹre chugui hembireko, tyvýra omenda vaerã hembirekorére omoñemoñare haguã tykeʼýra omano vaekuépe.   Ha upéicha, oiko vaekue peteĩ jey 7 ojoryvýva. Ha pe tenondegua omenda, ha omano taʼýraʼỹre.  Pe mokõiha,  ha mbohapyha omenda hembirekorére, ha upéicha avei ojapo umi ambue, ha omanomba umi 7 itaʼýraʼỹre.  Ipahávo omano avei pe kuña.  Ha néi, ágã ojeikove jey vove, máva rembirekótapa hína pe kuña, umi 7 niko omenda vaekue hese?   Jesús heʼi chupe kuéra: --Yvy ári ojeikove aja, kuña ha kuimbaʼe omenda.  Ha umi Tupã ohecháva, ikatuha oikove jey pe jeikove tenondevévo guápe, tahaʼe kuimbaʼe térã kuña, umíva nomenda moʼã véima,  ndaikatu véiguima omano. Haʼe kuéra Tupã remimboúichata, ha Tupã raʼýta oikove jey rupi.  Moisés jepe voi niko, ku javorái hendýva okaiʼỹ ramo guare, oikuaauka ñandéve omanóva oikove jeyha. Upépe heʼi, Tupã Abraham, Jacob ha Isaac Jaraha.   Haʼe niko ndahaʼéi omanóva Tupã. Oikovéva Tupã katu. Chupe guarã niko maymáva oikove.   Umi Moisés rembiapoukapy mboʼeha oĩva upépe heʼi chupe upérõ: --Ere porã, mboʼehára.   Ha ndaipyʼa véima hikuái oporanduve haguã.   Jesús oporandu chupe kuéra: --Mbaʼére piko ojeʼe pe Mesías David ñemoñareha?  David voi niko heʼi Salmo kuérape: Ñandejára heʼi che Járape: “Eguapy che akatúape,   tamoĩ ne pyenda ramo umi nde rayhuʼỹva.”   Mbaʼéicha piko aipórõ pe Mesías David ñemoñaréta, ko David voi heʼíva chupe “Che Jára”?   Opavave ohendu hína, ha Jesús heʼi hemimboʼe kuérape:  “Peñeñangarekóke umi Moisés rembiapoukapy mboʼehágui. Haʼe kuéra niko oikose ao puku reheve, ha oipota tapépe oñemomaitei chupe kuéra karai guasúicha. Oheka oguapy haguã umi ojeporombojeroviavehápe judío kuéra tupaópe, ha umi ojekaruhápe.  Jesús ohecha hína umi imbaʼe retávape oitýrõ viru pe mbaʼe meʼẽ karameguãme,  ha ohecha avei peteĩ kuña mboriahu imenaveʼỹva oityha mokõi viru pehẽnguemi.  Aipórõ Jesús heʼi: --Añetehápe haʼe peẽme pe kuña mboriahu imenaveʼỹva omeʼẽve hague opavavégui.  Opavave niko ombaʼe meʼẽ hembývagui chupe kuéra, haʼe katu, imboriahu paʼũme, omeʼẽmba oguereko vaekue okaru haguã.   Ha ohendúvo hetápe oguerohoryha hikuái pe Tupao pegua umi ita hepýva ha kuaveʼẽmby oñemeʼẽva Tupãme, Jesús heʼi:   --Opa mbaʼe pehechávagui, oguahẽta ára ndopyta moʼãiha peteĩ itánte jepe ojoʼári. Oñehundipaitéta.   Aipórõ oporandu chupe hikuái: --Mboʼehára, mbaʼéicha piko rohecha kuaáta oguahẽmaha ára oiko potaha umi eréva?   Jesús heʼi: “Pemaʼẽ porãke. Aníke peheja avave pene mbotavy. Cháke oĩta heta oúva che rérape. Heʼíta hikuái: ‘Che haʼe upe Cristo’, ha ‘Oguahẽma ára’. Ha peẽke ani peho hapykuéri kuéra.  Pehendúta oikoha ñorãirõ guasu opa rupi. Anínte peñemondýi. Umíva umi mbaʼe niko ojehu raẽ vaerã voínte, jepe upéva ndeʼiséi oguahẽmaha pe ára paha.”   Heʼive ohóvo chupe kuéra: “Peteĩ tetã opuʼãne ambuére, ha opavave opuʼãmbáne ojuehe.  Oikóta heta yvyryrýi guasu, ha oĩta ñembyahýi ha mbaʼasy heta hendápe. Ha árare ojehecháta heta mbaʼe oporomondýiva ha mbaʼe hechapyrã tuicháva.”   Ha opa koʼã mbaʼe mboyve, peẽ peñemyakãsãta ha peñemuñáta. Pejereraháta umi judío kuéra tupaópe peñembojovake haguã. Pejereraháta yvyrakuápe ha pene moĩne umi mburuvicha guasu ha sãmbyhyhára kuéra renondépe, peiko haguére che ndive.  Upéva pehecha vove, umi Judéape oikóva Pyaʼéke toho tokañy yvytýre. Ha umi oĩva ñúme, ani oho jey upépe.  Ára oñeporonupãtaha hína umíva,  oikotaha opa heʼíva Ñandejára Ñeʼẽ.  Tojererekóke umi kuña, umíva umi árape hye guasúva térã imemby kambúva! Hetáta ñembyasy tetã tuichakue, ha peteĩ ñenupã nde vaíva hoʼáta opavavére.  Oiméta ojejukáva kyse pukúpe, ha oiméta ojereraháva tembiguáirõ opa tetã rupi. Ha umi heko jeroviahaʼỹva opyrũta Jerusalén rehe oguahẽ peve chupe kuéra hiʼára paha.   “Heta mbaʼe ojehuʼỹva ojehecháta kuarahy, jasy ha mbyja kuéra rehe  ha yvy ári. Tetã nguéra ipyʼa tarovapáta ha oñemondyipáta pe yguasu ryapu vai opuʼãmbávagui.  Omombeʼu avei chupe kuéra ko ñeʼẽ mbojoja: “Pemaʼẽ pe ígo mátare ha oimeraẽ ambue yvyráre.  Pehechávo hokyha, pehecha kuaa oguahẽmaha ára haku.  Péicha avei, pehecha vove ojehu koʼã mbaʼe peikuaáta Tupã sãmbyhy hiʼaguĩmaha.   Añetehápe haʼe peẽme: Koʼã mbaʼe ojehupáta omano mboyve umi koʼágã oikovéva.  Yvága ha yvy opáne, che haʼéva katu ojehúne katuete.   Pejerereko, ha ani peʼa mbaʼeveichagua mbaʼe vaípe, jekaʼu ha umi mbaʼe ñande rekovépe jajepyʼapyha, ani haguã upe ára hoʼa peichahágui pende ári  Jesús oiko omboʼe arakue Tupaópe, ha pyharekue opyta pe Yvyty Olivoty ojeʼehápe.   Ha opavave voi oho Tupaópe ohendúvo chupe. Hiʼaguĩma hína pe arete ojeʼuha mbuja ovuʼỹva, upéva hína pe Páskua rehegua arete.   Umi paʼi ruvicha ha umi Moisés rembiapoukapy mboʼeha, okyhyjéva opavavégui, oheka hikuái mbaʼéichapa ikatu ojuka Jesúspe.   Aipórõ Sataná oike Judas retépe, haʼe niko hína peteĩ umi 12 Jesús remimboʼe, hérava avei Iscariote.  Ha oho haʼe umi paʼi ruvicha kuéra ha Tupao myakãhára rendápe, oity haguã Jesúspe ipópe kuéra.  Haʼe kuéra ovyʼa, ha heʼi omeʼẽtaha viru Júdaspe.  Judas ojuhu porã upéva, ha oñepyrũ oheka mbaʼéichapa oitýta Jesúspe ipópe kuéra.   Oguahẽ upe ára oñepyrũháme arete ojeʼuhápe mbuja oñembovuʼỹva, ha ojejukahápe ovecha Páskua rehegua.  Jesús heʼi Pedro ha Juánpe: --Tapeho pembosakoʼi ágã pyharerã, jekaru Páskua ñambyarete haguã.   Haʼe kuéra oporandu: --Moõpa reipota rombosakoʼi?   Ha Jesús heʼi chupe kuéra: --Ágã peikévo pe távape, pejuhúta peteĩ kuimbaʼe ogueraháva peteĩ kambuchi y. Tapeho hapykuéri oike peve hógape,  ha peje pe óga járape: “Mboʼehára oporanduka ndéve mávapa hína pe koty ohasatahápe Páskua arete hemimboʼe kuéra ndive.”  Haʼe ohechaukáta peẽme peteĩ koty yvate tuicháva, ha oñembosakoʼi vaekue upevarã. Pejapo upépe opa oñekotevẽva.   Haʼe kuéra oho ha ojuhu Jesús heʼi hagueichaite. Ha ombosakoʼi hikuái pe Páskua ñembyareterã.   Ojekarútavo, Jesús ha umi apóstol oguapy upe mesápe.  Jesús heʼi chupe kuéra: --Hetaitéma ahasase pene ndive ko Páskua rehegua arete, amano mboyve.  Haʼe peẽme, kóva rire ndaʼu moʼã véima oiko peve oiko vaerã Tupã oisãmbyhyhápe.   Aipórõ ohupi ipópe imbayru, ha omeʼẽ rire ijaguije Tupãme, heʼi: Pejapyhy kóva ha pembojaʼo ojoapytépe,  haʼe peẽme ndaʼu moʼã veimaha ko kaguy rykue, oguahẽ meve Tupã sãmbyhy.  Upéi ojapyhy ipópe mbuja, ha omeʼẽ rire ijaguije Tupãme, oipeheʼã chupe kuéra, ha heʼi: --Kóva niko che rete, oñemeʼẽva pende rehehápe. Pejapo kóva pene manduʼávo che rehe.   Péicha avei ojapo pe kaguy ryru reheve ojekarupa rire, ha heʼi: --Ko kaguy ryru niko hína pe ñeʼẽ meʼẽ pyahu  oñembyajéva che ruguy rupi, oñeñohẽva pende rehehápe.  Ha pe che meʼẽ vaerã po, oĩ hína koʼágã che ndive ko mesápe.   Che, yvypóraicha aju vaekue, amano vaerã voínte oñemoĩ ypy haguéicha chéve. Ha tojererekóke pe che reitýva umi che rehe ijaʼeʼỹva pópe.   Upépe, oñepyrũ oporandu joa ojupe mávatapa hína pe omeʼẽva Jesúspe.   Jesús remomboʼe kuéra oñoñeʼẽ api hikuái, mávapa ijapytépe kuéra mbaʼe guasuvéva.   Jesús heʼi chupe kuéra: “Umi heko jeroviaʼỹva apytépe, mburuvicha guasu kuéra oisãmbyhy mbaretépe ha ojopy hetãgua kuérape,  ha oipota ojeʼe hese kuéra imbaʼe porãha.  Peẽ ndaupéichai vaerã. Pe mbaʼe guasuvéva pende apytépe oiko vaerã imichĩvéva ramo, ha pe oporosãmbyhýva oiko vaerã oñesãmbyhýva ramo.   Máva piko pe mbaʼe guasuvéva, pe oguapýva mesápe okaru haguã piko, térãpa pe oporomongarúva? Ndahaʼéi ngaʼu piko pe mesápe oguapýva? Che katu aime pende apytépe oporomongarúvaicha.”   “Peẽ peime tapiáva che ndive opa mbaʼe ahasávape.  Che katu añemboʼéma nde rehe, ani haguã ne kangy nde rejeroviápe. Ha nde, ágã rejevývo che rendápe, eipytyvõ ne pehẽngue kuérape taimbarete mbareteve ijeroviápe   Simón heʼi chupe: --Che Jára, che aime aha haguãicha nde ndive yvyrakuápe, ha amano haguã ave ne ndive.   Jesús katu heʼi chupe: --Pedro, haʼe ndéve, ko árape voi gállo osapukái mboyve, eréta ndachekuaaiha mbohapy jevýma.   Upéi Jesús oporandu chupe kuéra: --Upe pomondo ramo guare viru, tembiʼu ha pende py reheguaʼỹre,  oime ngaʼúpa raʼe peikotevẽva? Haʼe kuéra heʼi: --Ahániri.   Aipórõ Jesús heʼi chupe kuéra: --Koʼágã katu, viru oguerekóva, togueru, ha tembiʼu avei. Ha pe ndaikysepukúiva, tomeʼẽ hepýre ijao anambusu ha tojogua peteĩ.  Haʼe peẽme, oiko vaerãha che rehe pe Ñandejára Ñeʼẽ heʼíva: ‘Ha ojeguereko heko añáva ramo.’ Ha upéicha opa oĩva kuatiápe che rehegua, oiko vaerã.   Haʼe kuéra heʼi: --Ore Jára, péina ápe mokõi kyse puku. Haʼe katu heʼi: --Iporãmante.   Upe rire Jesús osẽ, ha ojepokuaaháicha, oho Yvyty Olivotýpe, ha hemimboʼe kuéra oho hapykuéri.  Oguahẽvo upépe, heʼi chupe kuéra: --Peñemboʼe, ani haguã pejepyʼa raʼã.   Ha oho chugui kuéra peteĩ ita ñemombo mombyrykuéicha, ha upépe oñesũ oñemboʼe haguã.  Heʼi: “Che Ru, reipotárõ, embohasa che hegui ko ñembyasy tuichaite. Opáichavo, anítei oiko pe che aipotáva, pe nde reipotávante toiko.”   Upe jave ojechauka peteĩ Tupã remimbou omombarete haguã chupe.  Pe iñembyasy guasuete paʼũme, Jesús koʼýte oñemboʼe ipyʼaite guive, ha pe hyʼái hoʼa yvýpe tuguy tyky guasu guasúicha.   Opuʼãvo pe oñemboʼehágui, oho hemimboʼe kuéra rendápe, ha ojuhu chupe kuéra oke, ikangypa hikuái ñembyasýgui.  Heʼi chupe kuéra: --Mbaʼére piko peke hína? Pepuʼã ha peñemboʼe, ani haguã pejepyʼa raʼã.   Oñeʼẽ gueteri hína Jesús, ha upe jave heta oguahẽva. Pe Judas hérava, peteĩ umi 12 Jesús remimboʼe apyte pegua, omyenonde chupe kuéra. Judas oñemboja ha ohetũ Jesúspe.  Jesús katu heʼi chupe: --Judas, peteĩ ñehetũme piko che reity chéve, yvypóraicha aju vaekuépe?   Umi oĩva Jesús ndive, ohechávo mbaʼépa ojehu oporandu hikuái chupe: --Ore Jára, rojeitýpa hese kuéra kyse pukúreve?   Upépe peteĩva, pe paʼi ruvicha rembiguái peteĩgui oipeʼa inambi akatúa gotyogua.  Jesús heʼi: --Peheja, iporãmante. Ha opoko pe tembiguái nambíre ha omonguera.  Upéi heʼi umi paʼi ruvicha kuérape, umi Tupao sãmbyhyha ha myakãhára kuérape, ou vaekue oguerahávo chupe: --Mbaʼére piko peju kyse puku ha yvyra reheve che reraha haguã, mbaʼe vai apoha ramo guáicha che?  Opa ára aime vaekue pene ndive Tupaópe  ha ndapejapói mbaʼeve che rehe. Kóva haʼe raʼe pende ára, mbaʼe vai apo ruvicha ipuʼakaha ára.   Aipórõ omyakãsã hikuái Jesúspe, ha ogueraha chupe paʼi guasu rógape. Pedro oho hapykuéri mombyrymi.  Upépe, pe korapy mbytépe, ojatapy raʼe hikuái ha oguapy joa ijerére. Ha Pedro oguapy avei ijapytéte kuéra.  Upe jave, peteĩ kuña tembijokuái, ohechávo chupe oguapy hína pe tataypýpe, omaʼẽ porã hese ha heʼi: --Kóva avei oĩ kuri hendive.   Pedro katu heʼi: --Nahániri, che ndaikuaái chupe.   Upe riremínte, ambueháma ohecha chupe, ha heʼi: --Nde avei haʼe kuérava. Pedro heʼi: --Nahániri, nde kuimbaʼe, che ndahaʼéi.   Upe rire avei, oimeve heʼíva: --Añetehápe haʼe oĩ kuri hendive. Upéi ave niko, haʼe Galileagua voi.   Pedro katu heʼi: --Nde kuimbaʼe, che ndaikuaái upe eréva. Upe javete, Pedro oñeʼẽ aja hína, osapukái peteĩ gállo.  Upévo Ñandejára ojere ha omaʼẽ Pedro rehe. Ha Pedro imanduʼa Ñandejára heʼi hague chupe: “Ko árape, gállo osapukái mboyve, eréta ndachekuaaiha mbohapy jey.”  Ha Pedro osẽ upégui ha ojaheʼo soro.   Umi oñangareko vaekue hína Jesús rehe, oñembohory hese ha oinupã.  Ohesa jokua chupe, ha oporandu joa: --Nde ndajeko maranduhára. Máva piko upe ne nupãva?   Ha oñembohory hese hikuái, ha hetave mbaʼe heʼi chupe.   Koʼẽmba rire, oñembyaty umi judío myakãhára, umi paʼi ruvicha ha Moisés rembiapoukapy mboʼeha, ha ogueraha hikuái Jesúspe mburuvicha kuéra rovake. Upépe oporandu hikuái chupe:   --Ere oréve, nde piko hína pe Mesías?  Haʼe heʼi chupe kuéra: --Haʼérõ peẽme añeteha, ndapechererovia moʼãi.  Ha aporandu ramo peẽme, ndapeje moʼãi chéve mbaʼeve, ha ndapepoi moʼãi che hegui.  Koʼágã guive katu, Tupã raʼy ou vaekue yvypóraicha, oguapýta Tupã ipuʼakapáva akatúape.   Upéi opavave oporandu chupe: --Aipórõ piko nde hína Tupã raʼy? Jesús ombohovái chupe kuéra: --Peẽ voi peje che haʼeha!   Upépe haʼe kuéra heʼi: --Nañaikotevẽ véima avavére heʼi vaerã ñandéve mbaʼeve. Ñandetéma voi ñahendu ijuru rupi. Opavave opuʼã ha ogueraha hikuái Jesúspe Pilato rovake.  Henondépe oñepyrũ oñeʼẽ hese heʼívo: --Rojuhu ko kuimbaʼépe oporomopuʼãmba oikóvo tetãpýre. Heʼi nañameʼẽi vaerãha viru mburuvicha guasu Roma guápe. Ha upéi ave heʼi ijehe haʼeha Mesías, pe mburuvicha guasu.   Pilato oporandu chupe: --Nde piko hína judío kuéra ruvicha guasu? Jesús heʼi chupe: --Ndéma niko ere.   Aipórõ Pilato heʼi umi paʼi ruvichápe ha opavavépe: --Ndajuhúi hese mbaʼeve ikatúva omoĩ vai chupe.   Haʼe kuéra katu heʼi heʼive: --Opa omboʼévape oporomopuʼãmba. Oñepyrũ Galiléape, ha ágã péina Judeapeháma.   Ohendúvo upéva, Pilato oporandu pe kuimbaʼépa Galileagua.  Ha oikuaávo Jesús ouha pe yvy oĩva Herodes poguýpegui, omondo chupe hendápe. Oĩgui haʼe umíva umi árape Jerusalénpe.  Ohechávo Jesúspe, Herodes ovyʼaiterei, heta árama ohechaségui chupe, oguahẽ niko ijapysápe opa ojeʼéva hese, ha ohaʼarõva ohechami peteĩ mbaʼe rechapyrã ojapo ramo.  Heta mbaʼe oporandu chupe, Jesús katu ndeʼíri chupe mbaʼeve.  Oĩ avei upépe umi paʼi ruvicha ha Moisés rembiapoukapy mboʼeha kuéra, oñeʼẽ jey-jeýva Jesús rehe.  Aipórõ, Herodes ha iñorãirõhára kuéra ojahéi hese, ha oñembohorývo omonde hese ao hepy ha ojeguapáva, mburuvicha guasu mbaʼéicha. Upe rire, Herodes omondo jey Jesúspe Pilato rendápe.  Upéva upe árape oiko porã jey vaekue oñondive Herodes ha Pilato, upe mboyve katu ndaijaʼéi vaekue ojuehe.   Pilato ombyaty umi paʼi ruvichápe, mburuvicha kuérape ha opavavépe,  ha heʼi chupe kuéra: --Peẽ niko peru chéve ko kuimbaʼe, pejévo hese oikoha oporomopuʼãmba. Che katu ambaʼe porandu chupe pene renondépe, ha ndajuhúi mbaʼeve umi ivaíva peje vaekue chéve hese.  Ha Herodes upéicha avei, upévare ombou jey ñandéve. Pehecháma, ndojapói niko mbaʼeve ikatu haguã ojejuka.  Ainupãukáta ha upéi ahejáta oho.   Páskua arete jave niko, Pilato opoi vaerãva peteĩ yvyrakuápe oĩvagui, oguerohorývo Jerusalén guápe.  Upépe oñepyrũ osapukaipa hikuái: --Ndaipóri upéva. Epoi oréve Barrabásgui!   Barrabás oñemoinge raʼe yvyrakuápe peteĩ ñepuʼãnguére upe távape, ha oporojuka haguére.  Pilato, opoiségui Jesúsgui, oñeʼẽ jey chupe kuéra.  Haʼe kuéra katu osapukái hatãve: --Emosãingo kurusúre! Emosãingo kurusúre!   Mbohapy jeyha Pilato heʼi jey chupe kuéra: --Mbaʼe ivaíva piko ojapo raʼe? Che ndajuhúi hese mbaʼeve ivaíva ikatu haguã ojejuka. Ainupãukáta ha upéi ahejáta oho.   Haʼe kuéra katu osapukái jey-jey, ojerurévo ojehupi haguã kurusúre. Ha heta osapukáigui oiko pe haʼe kuéra oipotáva.  Pilato upémarõ ojapo pe ojejeruréva chupe.  Aipórõ opoi pe haʼe kuéra ojerure vaekuégui, pe oĩva yvyrakuápe ñepuʼãnguére ha oporojuka haguére, ha oheja Jesúspe ipópe kuéra.   Oguerahávo Jesúspe omosãingo haguã kurusúre, ohuguãitĩ hikuái peteĩ kuimbaʼe táva Cirenegua hérava Simón, oúva hína ñúgui. Ha ohupi hikuái ijatiʼýre pe kurusu ogueraha haguã Jesús rapykuéri.   Heta tavagua ha heta kuña ojaheʼo ha osapukái joáva ñembyasýgui, oho hapykuéri.  Ha Jesús omaʼẽ hese kuéra ha heʼi: --Peẽ kuña Jerusalengua, ani pejaheʼo che rehe. Pejaheʼo uvei pende rehe ha pene memby kuérare.  Oúta hína ára ojeʼétaha: “Ovyʼaiténepa umi ikatuʼỹva imemby, umi kuña imembyʼỹ vaekue ha umi oguerekoʼỹva mitã omongakuaa vaerã.”  Upépe opavave heʼíne umi yvytýpe: ‘Peʼa ore ári!’, ha umi yvy puʼãme: ‘Ore mokañýna!’   Pe yvyra hokývare ojapo ramo péicha, mbaʼépa ndojapói chéne hikuái pe ipirúvare?   Ogueraha avei hikuái mokõi oporojuka vaekuépe, oñemosãingo haguã kurusúre Jesús ykére.  Oguahẽvo peteĩ hendápe hérava “Akãngue Renda” omosãingo hikuái Jesúspe kurusúre, ha umi mokõi oporojuka vaekuépe. Peteĩ ijakatúape ha pe ambue ijasúpe.  Jesús heʼi: “Che ru, eheja rei chupe kuéra, ndoikuaáinteko ojapóva.” Ha umi ñorãirõhára oity poʼa oñombojaʼo haguã umi Jesús aokuére.  Ha opavave oĩva upépe omaʼẽ joa hikuái hese. Ha mburuvicha kuéra jepeve oñembohory hese, ha heʼi: --Hetápeko oipysyrõ vaekue. Tojapo ijehe koʼágã, añete ramoha haʼe upe Mesías,  Tupã oiporavo vaekue.   Umi ñorãirõhára oñembohory avei Jesús rehe. Oñemboja, hoʼuka chupe kaguy hái,  ha heʼi: --Nde ramo judío kuéra ruvicha guasu, nde voi eñepysyrõ!   Ha oĩ peteĩ kuatia iñakã ári, heʼíva: ‘Kóva hína judío kuéra ruvicha guasu!’   Peteĩva pe oporojuka vaekue, oĩva kurusúre ijykére, oñembohory hese: --Nde ramo upe Mesías, eñepysyrõ nde, ha ore pysyrõ oréve ave!   Pe ambue katu ojaʼo upe hapichápe ha heʼi chupe: --Nderekyhyjéi piko Tupãgui, ñaime niko hína peteĩcha?   Ñande niko hekópe jahasa asy hína. Oñemyengovia ñandéve hína ñane rembiapo vaikue. Ko kuimbaʼe katu ndojapói mbaʼeve ivaíva.   Upéi heʼi Jesúspe: --Jesús, ne manduʼamíke che rehe reñepyrũvo reisãmbyhy.   Jesús heʼi chupe: --Añetehápe haʼe ndéve, ko árape reimetaha che ndive yvágape!   Asaje guive kaʼaru mbyte peve, yvy tuichakue opyta pytũguýpe.  Kuarahy ndohesapevéi. Ha pe Tupao ryepy pegua ahoja sãingo osoro mbyte rupi.   Jesús hatã osapukái, ha heʼi: --Che ru, nde pópe amoĩ che espíritu! Ha heʼívo upéva omano.   Pe ñorãirõhára ruvicha Romagua ohechávo mbaʼépa oiko, omombaʼete Tupãme, ha heʼi: --Kóva niko añetehápe Tupã Raʼy raʼe.   Opavave oĩva upépe ha ohecha mbaʼépa ojehu, oinupã ohóvo ipytiʼa ñembyasýgui.  Umi oikuaáva Jesúspe opyta mombyrymi. Ha umi kuña oho vaekue hapykuéri Galiléa guive ave, omaʼẽ hikuái upépe.   oho ohechávo Pilátope, ha ojerure chupe Jesús retekue.  Omboguejy rire pe kurusúgui, oñuã peteĩ savanáme ha omoĩ pe tyvy ojejapo vaekuépe peteĩ itakuápe, avave oñeñotỹʼỹ haguépe gueteri.  Upérõ, oñembosakoʼíma hína pytuʼuha ára, oguahẽmbotámava.   Umi kuña omoirũ vaekue Jesúspe Galiléa guive, oho ha ohecha hikuái upe tyvy ha omaʼẽ mbaʼéichapa oñemoĩ raʼe upépe hetekue.  Oho jeývo hógape kuéra, ombosakoʼi hikuái mbaʼe ryakuã porã omona haguã Jesús retekuére. Ha umi kuña opytuʼu, pytuʼuha árape heʼiháicha tembiapoukapy. Pe semána ñepyrũha árape  katu, oho jey hikuái upe tyvýpe pyharevete. Ogueraha umi mbaʼe ryakuã porã ombosakoʼi vaekue.  Oguahẽvo, ojuhu hikuái pe ita ombotýva upe tyvy ndaiporiha hendápe.  Oike hikuái, ha ndojuhúi Ñandejára Jesús retekue.  Haʼe kuéra ndoikuaái mbaʼépa heʼíta upévape. Ha peichahágui, ohecha hikuái mokõi kuimbaʼe oñemboʼýva ijypýpe kuéra, oñemondéva ao mimbipápe.  Kyhyjepópe, ojayvy hikuái yvy peve, ha umi kuimbaʼe katu heʼi chupe kuéra: --Mbaʼére piko peẽ peheka omanóva apytépe pe oikovévape?  Ndaipóri ápe. Oikove jeýma. Pene manduʼáke pe heʼi vaekue peẽmere, oĩ ramo gueteri Galiléape:  Tupã raʼy, ou vaekue yvypóraicha, oñemeʼẽ vaerãha iñangaipáva pópe, oñemosãingo vaerã chupe kurusúre, ha mbohapy ára haguépe oikove jeytaha.   Upépe haʼe kuéra imanduʼa Jesús heʼi vaekuére.  Ha ojevývo upe itakuágui, omombeʼu opa koʼã mbaʼe umi 11 apóstolpe ha opavavépe.  María Magdalena, Juana, Santiago sy María, ha ambue kuña ogueraháva hikuái pe marandu upéva umi apóstolpe.  Umi apóstolpe guarã katu, itarováva rembiapo pe kuña kuéra heʼíva, ha ndogueroviaséi chupe kuéra.   Opáichavo, Pedro oho meme pe tyvy oĩháme. Ha omaʼẽvo hyepýpe, ohecha umi savanánte. Ha, oho jey hógape, ohecha ramo eterei pe mbaʼe ojehúva.   Upe árape voi, mokõi Jesús remimboʼe oho peteĩ táva hérava Emaúspe, opytáva 11 kilómetro rupi Jerusaléngui.  Oñeʼẽ ohóvo hikuái umi mbaʼe ojehu vaekuére.  Oñomongeta jave hikuái ohóvo, Jesús ete voi oñemboja ha oñepyrũ oguata hendive kuéra.  Ha ohechárõ jepe chupe, ndohechakuaái mávapa haʼe.  Jesús oporandu chupe kuéra: --Mbaʼe piko peje pehóvo? Opyta hikuái, hovasy ñembyasýgui.  Ha peteĩva, pe Cleofás hérava, heʼi: --Nde añoite piko umi oĩ vaekue Jerusalénpe apytégui, pe oikuaaʼỹva mbaʼépa ojehu raʼe upépe, koʼãva koʼã ára ohasa vaekuépe?   Haʼe oporandu chupe kuéra: --Ha mbaʼe piko ojehu? Heʼi chupe hikuái: --Ha pe Jesús Nazaretgua rehegua, peteĩ maranduhára vaekue, ipuʼakapáva ojapóvape ha heʼívape Tupã renondépe ha opavave renondépe.  Ha umi paʼi ruvicha ha ñande ruvicha kuéra omeʼẽ ojejuka haguã, ha oñemosãingo chupe kurusúre.  Ore rohaʼarõite vaekue haʼe oipysyrõtaha tetã Israélpe. Ha ojapóma mbohapy ára umi mbaʼe ojehu hague.  Umi kuña oĩva ore ndive jepe ore mondýi kuri, oho niko hikuái koʼẽ mboyve pe ityvýpe,  ha ndojuhúi rupi hetekue, oho jey hikuái ha omombeʼu, Tupã remimbou ojechauka hague chupe kuéra, ha heʼi Jesús oikove jeyha.  Oime ore apytégui ore irũ oho vaekue upe rire pe tyvýpe ha ojuhu umi kuña heʼi hagueichaite. Jesúspe katu ndohechái.   Aipórõ Jesús heʼi chupe kuéra: --Ndaikatúi ete voi raʼe peikuaa mbaʼeve ha hasy eterei peẽme perovia haguã opa mbaʼe heʼi vaekue maranduhára kuéra!  Ndohasái vaerã ngaʼu piko raʼe pe Mesías koʼã mbaʼe, Tupã ndive omimbipa haguã yvágape?   Upéi oñemoĩ omyesakã chupe kuéra opa umi oñeʼẽhápe hese Ñandejára Ñeʼẽ. Oñepyrũ Moisés kuatia kuéragui ha ohasa ohóvo opa maranduhára kuatia kuérape.   Oguahẽvo pe táva ohohápe, Jesús ojapo ohóta ramo guaʼu tenonderãvo.  Haʼe kuéra katu ojoko chupe opyta haguã, heʼívo: --Epyta ore ndive, kaʼaruetéma niko. Pyharétama hína. Jesús aipórõ opyta hendive kuéra.  Oguapýmarõ hikuái mesápe, Jesús ohupi ipópe mbuja, omeʼẽ ijaguije Tupãme, ha ombojaʼo ha omeʼẽ peteĩ-teĩme.  Upe javete ojehesa peʼa hikuái ha oikuaa Jesúspe. Haʼe katu okañy hesa renondégui kuéra.  Ha heʼi hikuái ojupe: --Ajépa niko ñande pyʼa hendy vaekue hína ñande pytiʼápe jajúvo tapére, ku omyesakãrõ hína ñandéve Ñandejára Ñeʼẽ?   Ohaʼarõveʼỹre, ojeity hikuái tapére ha ojevy hikuái Jerusalénpe. Upépe ojuhu hikuái ijaty hína umi 11 apóstol ha iñirũ nguéra,  heʼíva chupe kuéra: --Añetehápe oikove jey Ñandejára, ha ojechauka Simónpe.   Aipórõ haʼe kuéra mokõi omombeʼu mbaʼépa ojehu chupe kuéra tapére, ha mbaʼéichapa oikuaa hikuái Jesúspe ombojaʼóvo mbuja.   Oñeʼẽ gueteri hikuái koʼã mbaʼére, oñemoĩ ramo Jesús mbytépe kuéra. Omomaitei chupe kuéra ha heʼi: --Pyʼa guapy peẽme guarã.   Haʼe kuéra tuicha oñemondýi, oimoʼã ohecha hikuái póra.  Jesús katu heʼi chupe kuéra: --Mbaʼére piko peñemondýi? Mbaʼére piko pende pyʼa mokõi, perovia ha ndaperoviái?  Pemaʼẽ che po ha che pýre. Che haʼe. Pepoko che rehe ha pehecha. Póra niko ndahoʼói ha naikanguéi, pehechaháicha arekoha che.   Heʼívo péicha, ohechauka chupe kuéra ipo ha ipy.  Ha ndogueroviaséi hikuái, ovyʼa ha ohecha ramoitereígui. Ha Jesús heʼi chupe kuéra: --Perekópa koʼápe jaʼu vaerã?   Omeʼẽ chupe hikuái peteĩ pira mbichy pehẽngue,  ha haʼe hoʼu henondépe kuéra.  Upéi katu heʼi: --Pe ojehu vaekue chéve niko, pe haʼe vaekue peẽme aimérõ gueteri pene ndive: oiko vaerãha che rehe pe oĩva Moisés rembiapoukapýpe, umi maranduhára kuatiápe ha Salmo kuérape.   Aipórõ oikuaauka chupe kuéra pe Ñandejára Ñeʼẽ,  ha heʼi: --Oĩ kuatiápe pe Mesías omano vaerãha, ha oikove jey mbohapy ára haguépe,  ha hérape ojeʼe vaerãha opa tetãme, ojevy haguã hikuái Tupã gotyo, haʼe oheja rei haguã chupe kuéra iñangaipa. Peñepyrũ Jerusaléngui,  peẽ pemombeʼu vaerã koʼã mbaʼe.  Ha che amboúta pende ári pe che Ru oñeʼẽ meʼẽ hague.  Peẽ katu pepytánte koʼápe, ko táva guasu Jerusalénpe, oguahẽ peve peẽme pe puʼaka oúva yvágagui.   Upe rire, Jesús ogueraha chupe kuéra upe távagui okápe, Betania peve, ha ohupi ipo yvate ha ohovasa chupe kuéra.  Ha pe ohovasa aja chupe kuéra, ojei chugui kuéra ha ojereraha yvágape.   Haʼe kuéra, omombaʼe guasu rire chupe, oho jey Jerusalénpe vyʼapópe.  Ha tapia oĩ hikuái Tupaópe omombaʼe guasu Tupãme. Umíva umi árape, mburuvicha guasu Augusto heʼi oñemoĩ haguã kuatiáre opavave réra.  Ko mbaʼe kóva ojejapo Quirinio oisãmbyhy ramo guare Siria.  Maymáva oho vaerã itávape, omoĩka haguã héra kuatiáre.   Upévare José osẽ táva Nazarétgui, Galiléa yvy peguágui, ha oho Belénpe, Judéape, ou ypy haguépe yvy ári mburuvicha guasu David. José niko David ñemoñare.  Oho upépe oñemoĩka haguã kuatiápe hembireko María ndive, hye guasúva hína.  Ha upe Belénpe oĩ aja, Maríape oguahẽ ára imemby haguã.  Ha upépe ou yvy ári imemby ypykue, omonde mitã aópe ha omoñeno peteĩ vaka karuhápe, ndaipóri niko kuri hendaguã kuéra pe óga ojepytahápe.   Pe Belén ypýpe oiko ovecha rerekua pyharekue oñangerekóva ñúme hymba kuérare.  Peichahágui ojechauka sapyʼa peteĩ Ñandejára remimbou ha Tupã mimbipa ojahoʼipa chupe kuéra, ha okyhyjeterei hikuái.  Upe Tupã remimbou katu heʼi chupe kuéra: “Ani pekyhyje, aru peẽme marandu iporãva, ombovyʼátava opavavépe:  Péina ko árape ou peẽme yvy ári, ko David távape, pe oporopysyrõva, upéva hína ku Mesías, Ñandejára voi.  Peikuaa haguã, pejuhúta chupe oñeñuã mitã rupápe, ha oñeno pe vaka karuhápe.”   Upe jave ojechauka hetave Tupã remimbou yvága pegua oguerohorýva Tupãme, ha heʼíva:   Toñemombaʼe guasu Tupãme yvatete, ha taipyʼa guapy opa yvypóra chupe ombohory.   Oho jeývo yvágape umi Tupã remimbou, umi ovecha rerekua heʼi ojupe: --Jaha aipórõ Belénpe jahecha haguã pe ojehúva, ha upe Ñandejára ñane momarandu hague.   Oho pyaʼete hikuái ha ojuhu María ha Josépe, ha pe mitãme oñeno hína pe mymba karuhápe.  Ohechávo chupe, oñemoĩ omombeʼu hikuái mbaʼépa heʼi raʼe chupe kuéra Tupã remimbou, pe mitãre.  Ha opa ohendúva ijurujái opytávo umi ovecha rerekua heʼívare.  María oñongatu opa mbaʼe ipyʼapýpe ha ojepyʼa mongeta.  Ovecha rerekua kuéra katu ojeʼói jey oguerohory ha omombaʼe guasúvo Tupãme opa mbaʼe ohendu ha ohecha vaekuére. Ojehupaite niko ojeʼe haguéicha chupe kuéra.   Ha 8 ára haguépe ombyapiʼo hikuái pe mitã,  ha ombohéra Jesús, pe téra heʼi vaekue Tupã remimbou  Maríape hye guasu mboyve.   Oguahẽvo ára oñemopotĩ  haguã, heʼiháicha Moisés rembiapoukapy, ogueraha hikuái pe mitã Jerusalénpe omoĩvo Ñandejára renondépe.  Ojapo hikuái upéva, upéicha oĩgui Ñandejára rembiapoukapýpe, heʼíva: “Opa mitã kuimbaʼe ijypykuéva oñemboyke vaerã Ñandejára peguarã”.   Aipórõ oho hikuái ombaʼe kuaveʼẽvo, heʼiháicha Ñandejára rembiapoukapy: mokõi jeruti, ỹrõ katu mokõi pykasu raʼy.   Umíva umi árape oiko vaekue Jerusalénpe peteĩ kuimbaʼe hérava Simeón, heko joja ha iporiahurereko katúva, ha ohaʼarõva osẽ Israel ñepysyrõva. Espíritu Santo oĩ Simeón ndive,  ha oikuaauka raʼe chupe nomano moʼãiha ohecha mboyve pe Mesíaspe, Ñandejára omboútava.  Espíritu Santo ogueraha Simeónpe Tupaópe ipógui, ha oguerahávo mitã Jesúspe itúva ha isy ojapo haguã Tupã rembiapoukapy heʼíva,  Simeón ohupi pe mitã ijyva ári ha omombaʼe guasu Tupãme kóicha:   Koʼágã, che Jára, rejapóma ne ñeʼẽ: ikatúma reheja omano ko ne rembiguái pyʼa guapýpe.   Jesús ru, ha isy, opyta ijurujái ohendúvo Simeón heʼíva pe mitãre.  Aipórõ Simeón ohovasa chupe kuéra, ha heʼi María, Jesús sýpe: --Emaʼẽ, ko mitã heta Israel guápe oity térã omopuʼãta. Haʼéta peteĩ mbaʼe rechaukaha, ha hetáta ojahéiva hese  ikatu haguã heta pyʼapy pegua ojekuaa. Ha opa koʼã mbaʼe, peteĩ kyse pukúichata ndéve guarã, nde pyʼápe voi nde kutútava.   Upe jave upépe oĩ avei hína peteĩ maranduhára kuñáva, Penuel rajy, hérava Ana, Aser ñemoñaréva. Iguãiguĩmava. Omenda raʼe imitãme gueteri, ha oiko iména ndive 7 áño;  ojapóma hína 84 áño opyta hague menaʼỹre. Arakaʼeve nosẽiva Tupaógui, ha omombaʼe guasúva Ñandejárape ára ha pyhare okaruʼỹre ha oñemboʼehápe.  Ana oguahẽ upe jave ha oñepyrũ omeʼẽ ijaguije Tupãme. Ha oñeʼẽ pe mitã Jesús rehe umi ohaʼarõvape Jerusalén ñepysyrõ.   Ojapopa rire Ñandejára rembiapoukapy heʼíva, oho jey hikuái Galiléape, itáva Nazarétpe voi.   Ha pe mitã okakuaa ha koʼẽre imbareteve, henyhẽ arandúgui ha Tupã ohovasa chupe.   Jesús ru ha isy opa áño ohóva jepi Jerusalénpe Páskua aretépe.   Ha upéicha, Jesús omboty ramo guare 12 áño ohopa hikuái, ojapo tapiaháicha, upe arete jave.  Ohasa rire umi ára umíva, ou jeývo hikuái hógaperãicha, Jesús opyta Jerusalénpe, itúva ha isy ohecha kuaaʼỹre.  Haʼe kuéra oimoʼã Jesús ouha hína hapicha kuéra apytépe, ha upéicha oguata hikuái peteĩ ára pukukue. Upéi katu, ohekávo chupe hogagua ha ikuaaha kuéra apytépe,  ndojuhúi. Upémarõ ojevy hikuái Jerusalénpe hekávo.   Mbohapy ára rire ojuhu chupe Tupaópe oguapy hína umi Moisés rembiapoukapy mboʼeha paʼũme, ohendu ha oporandu hína chupe kuéra.  Ha opa umi ohendúva ohecha ramo chupe, ha ijurujái opytávo, ohechávo iñaranduha ha umi hekoitépe heʼívare.  Ohechávo chupe itúva kuéra ipyʼandýi, ha isy heʼi chupe: --Che memby, mbaʼére piko rejapo ore rehe péicha? Nde ru ha che heta rojepyaʼapy nde rekávo.  Jesús katu heʼi chupe: --Mbaʼére piko pe che reka? Ndapeikuaái piko aime vaerãha che Ru rógape?   Haʼe kuéra katu ndoikuaái mbaʼépa heʼise pe heʼíva.   Ha oho jey hendive kuéra Jerusalénpe. Upépe oiko ha iñeʼẽ rendu opa mbaʼépe chupe kuéra. Isy oñongatúva koʼã mbaʼe ipyʼapýpe.  Ha Jesús katu okakuaa aja pukukue iñarandu ohóvo, ha Tupã ohovasa chupe yvypóra kuéra katu ipyʼa porã hendive. Mburuvicha guasu Tiberio 15 áño oisãmbyhy haguépe Roma, Poncio Pilato oisãmbyhy hína Judea. Herodes oisãmbyhy Galiléa ha itykeʼýra anga Filipo katu, Iturea ha Traconítide. Lisanias katu Abilene.  Anás ha Caifás, mokõivéva paʼi guasu vaekue upérõ. Umíva umi árape, Tupã oñeʼẽ Zacarías raʼy Juánpe, yvy ojeikoʼỹhápe,  ha opa rupi ysyry Jordán rembeʼy rupi, Juan oiko heʼi opavavépe ojevy vaerãha Tupãme ha oñemongaraika vaerã, Tupã oheja rei haguã chupe kuéra iñangaipa.  Kóva ojehu ojehaiháicha maranduhára  Isaías kuatia ñeʼẽme: Oĩ osapukáiva yvy ojeikoʼỹháme: Pembosakoʼi Ñandejárape haperã pejapo chupe tape ikarẽʼỹva   Umi ñu ipykoʼẽha henyhẽmba vaerã, yvyty ha ijyvateha oñembojojáne, umi tape ikarẽva naikarẽvéima vaerã, ha umi ivaíva toñembojojapa.   Opavave ohecháne Tupã oporopysyrõha.”   Ha umi osẽvape oñemongarai haguã, Juan heʼi: “Peẽ mbói ñemoñare!  Máva piko heʼi peẽme ikatúne haguã pekañy upe ñenupã Tupã omboútavagui?  Peikóke ojehecha porã haguã pende rehe pejevyha Ñandejára gotyo, ha ani peiko peje: ‘Ore niko Abraham ñemoñare’,  ha peimoʼã ndojehu moʼãiha peẽme mbaʼeve. Cháke haʼe peẽme, Tupã ikatuha koʼã itágui jepe ojapo Abrahámpe iñemoñarerã.  Upéi ave, hácha ojeitýtama yvyra rapóre. Opa yvyra hiʼa porãʼỹva guive, ojeitýta ha oñemombóta tatápe”.   Aipórõ, umi oĩva upépe oporandu chupe: --Mbaʼe piko rojapo vaerã?   Ha Juan heʼi chupe kuéra: ijao mokõiva, tomeʼẽ peteĩ pe oguerekoʼỹvape. Ha pe hembiʼúva, toñombojaʼo hapicha oguerekoʼỹva ndive.   Oñemboja avei oñemongarai haguã umi omonoʼõva viru jehepymeʼẽ Rómape guarã,  ha oporandu hikuái Juánpe: --Mboʼehára, mbaʼe piko ore rojapo vaerã?   Juan heʼi: --Ani peipeʼave pe peipeʼa vaerãgui.   Oĩ avei ñorãirõhára oporandúva Juánpe: --Ha orépa mbaʼe rojapo vaerã? Juan heʼi chupe kuéra: --Ani peipeʼa mbaʼeve avavégui, pemongyhyjévo térã pembojávo hese ojapoʼỹ vaekue. Ha pevyʼánte pene rembiapo repykuére.   Opa oĩva upépe ojepyʼa mongeta, ha oñeporandu Juánpa ndahaʼéi chéne hína pe Mesías.  Juan katu heʼi chupe kuéra: --Che niko añetehápe ýpe pomongarai, ha oime peteĩ oútava pene mongarai Espíritu Santo ha tatápe. Haʼe ipokatuve che hegui, ha chéve ijaʼỹva ajora chupe ipy rehegua sãnte jepe.  Yrupẽ ipópe oipeʼáta pe ikogaʼa raʼỹi hakãngue reígui. Oñongatúta pe haʼỹingue, ha ohapýta pe hakãngue rei, peteĩ tata arakaʼeve ogueʼỹtavape.   Ha péicha, ha hetave ñemoñeʼẽme, Juan oporomomarandu mbaʼe porã ou vaerãre.  Upéi ave, ojaʼo Heródespe oguereko haguére ikuñárõ ityvýra anga rembireko Herodíaspe, ha opa hembiapo vaikuére.  Herodes katu, umi hembiapo vai kuerakue ári ombojoʼave peteĩ: omoinge Juánpe yvyrakuápe.   Juan oporomongarai jave hína, Jesús oñemongaraika avei. Ha pe haʼe oñemboʼe jave, ára ojepeʼa  ha oguejy hiʼári Espíritu Santo pykasúicha. Ha oñehendu peteĩ oñeʼẽva yvágagui, ha heʼíva: --Nde hína che raʼy ahayhúva, che aiporavo vaekue.   Jesús henyhẽte Espíritu Sántogui, ou jey ysyry Jordángui, ha Espíritu Santo ogueraha chupe yvy ojeikoʼỹháme.  Upépe opyta 40 ára, ha Aña oipyʼa raʼã chupe. Umíva umi árape haʼe ndoúi mbaʼeve, ha upéicha rupi, upe rire iñembyahýi.  Aipórõ, Aña heʼi chupe: --Nde ramo añete Tupã raʼy, ere ko itágui toiko mbujape.   Jesús katu ombohovái chupe ha heʼi: --Ñandejára Ñeʼẽme heʼi: “Ndahaʼéi tembiʼu añónte oikotevẽva yvypóra oikove haguã”.   Upégui Aña ohupi chupe yvyty yvatevehápe, peteĩ tesa pirĩme ohechaukapa chupe tetã yvy arigua,  ha heʼi: --Ameʼẽta ndéve pokatu ha amoĩmbáta nde poguýpe opa rehecháva. Chéve oñemeʼẽ vaekue ha ameʼẽ kuaa ameʼẽsévape.  Reñesũ ramo ha che mombaʼe guasu, ne mbaʼepáta.   Jesús katu heʼi chupe: --Ñandejára Ñeʼẽme niko heʼi: “Emombaʼe guasu Tupã nde Járape, ha chupe añoite remombaʼe guasu vaerã”.   Upéi Aña ogueraha chupe Jerusalénpe, ohupi Tupao ári pe ijyvatevehápe, ha heʼi: --Nde ramo añete Tupã raʼy, ejepoi oakãvo koʼágui.  Ñandejára Ñeʼẽme niko heʼi: “Tupã heʼíta hemimbou kuérape oñangareko haguã nde rehe ha ne moʼã haguã.   Ipópe haʼe kuéra nde rupíta, ani haguã reñepysãngánte jepe.”   Ñandejára Ñeʼẽme niko heʼi avei: “Ani reipyʼa raʼã Tupã nde Járape”.   Ndojuhu véimarõ mbaʼéichapa oipyʼa raʼãvéta Jesúspe, Aña oheja chupe upérõ.   Jesús oho jey Galiléape, henyhẽ pokatúgui, omeʼẽva chupe Espíritu Santo, ha herakuã upe táva jerekuére.  Oporomboʼe umi judío kuéra, tupaópe ha maymáva oguerohory chupe.   Jesús oho Nazarétpe, táva haʼe okakuaa hague. Pytuʼuha ára jave oike upe judío kuéra tupaópe, ojapo tapiaháicha, ha oñemboʼy omoñeʼẽ haguã Ñandejára Ñeʼẽ.  Omeʼẽ chupe hikuái omoñeʼẽ haguã maranduhára Isaías kuatia. Ha oipekávo ojuhu péicha heʼihápe:   Ñandejára Espíritu oĩ che ári, chéve niko che poravo araha haguã marandu porã opa imboriahúvape, che mbou aipeʼávo jejopýgui umi ijyvyrakuávape ha ameʼẽvo techa ohechaʼỹvape; apoívo opa ojejopývagui,   Upéi, Jesús omboty pe kuatia, omeʼẽ pe oñeñembyatyha pytyvõháme ha oguapy. Opavave oĩva upépe ojesa reko hese.  Haʼe oñepyrũ oñeʼẽ ha heʼi: --Ko árape voi oiko pe Ñandejára Ñeʼẽ pehendúva koʼágã.   Opavave oñeʼẽ porã Jesús rehe ha oguerohory umi mbaʼe porã heʼíva. Oporandu joa hikuái ojupe kuéra: --Ndahaʼéi piko kóva José raʼy?   Jesús heʼi chupe kuéra: --Oiméne peẽ pejéta chéve hína ko ñeʼẽnga: “Pohãnohára: eñemonguera nde voi”. Ha upéi ave pejéne chéve: “Umi rohendu vaekue rejapo hague Cafarnaúmpe, ejapo avei koʼápe, nde yvy teépe”.   Ha heʼive ohóvo: --Añetehápe haʼe peẽme ndaiporiha maranduhára ojererohorýva ijyvy teépe.   Añetehápe niko, heta vaekue kuña imenaveʼỹva Israélpe, maranduhára Elías oikoveha árape, ndokyvéi ramo guare mbohapy áño rasa rupi ha tuicha ñembyahýi tetã tuichakue.   Ha Elías noñemondói vaekue mavavéva umi kuña imenaveʼỹva Israelgua rendápe. Ha oñemondo peteĩ kuña Sareptagua rendápe, táva Sidón ypýpe.   Oĩ vaekue avei Israélpe heta hasýva ai pochýgui, maranduhára Eliseo oikoveha árape, ha mavavéva noñemonguerái, Naamán, Siria guápe añoite.   Ohendúvo upéva, umi oĩ vaekue upe judío kuéra tupaópe ipochy joa.  Opuʼã ha omosẽ hikuái Jesúspe upe távagui, ogueraha chupe yvate pe yvyty itáva kuéra opuʼãha ruʼãme, upe guive oity haguã chupe yvýpe.  Jesús katu ohasa ipaʼũ rupi kuéra ha oho.   Jesús oho Cafarnaúmpe, táva Galiléa peguápe, ha pytuʼuha árape omboʼéva opavavépe.  Ha opavave ohecha ramo mbaʼéichapa haʼe omboʼe chupe kuéra. Ohechauka ku noikotevẽi ramo guáicha avavére heʼi haguã mbaʼeve.   Pe judío kuéra tupaópe, oĩ peteĩ kariaʼy oguerekóva mbaʼepochy. Ha upéva hatã osapukái:   --Mbaʼére piko reñemoĩ ore rehe, Jesús Nazaretgua? Reju piko ore rundívo? Che roikuaa. Nde hína pe imarangatúva, Tupã omboúva.   Jesús ojaʼo pe espíritu añáme ha heʼi chupe: --Ekirirĩ ha esẽ pe kuimbaʼégui! Upépe pe mbaʼepochy oity yvýpe upe kuimbaʼépe, ha osẽ chugui ojapoʼỹre hese mbaʼeve ivaíva.  Opavave oñemondýi, ha heʼi joa ojupe: --Mbaʼeichagua ñeʼẽ piko ãva? Oikuaa porãhápe ha pokatúpe ko kuimbaʼe heʼi umi mbaʼepochýpe osẽ haguã, ha haʼe kuéra osẽ!   Ha oĩ Jesús rehe manduʼa opa rupi upe jerekuévo.   Jesús osẽ pe judío kuéra tupaógui ha oike Simón rógape. Simón sy hasy hína raʼe ha tuicha iñakãnundu. Ha ojerure hikuái Jesúspe oipohano haguã chupe.  Jesús ojayvy hiʼári ha ojaʼo pe akãnundúpe, ha upe akãnundu opi chugui. Upepete voi haʼe opuʼã ha ohecha mbaʼépa haʼe kuéra oikotevẽ.   Kaʼaruete, oikévo kuarahy, umi oguerekóva opaichagua hasýva ogueraha hikuái Jesúspe ohecha haguã. Ha haʼe omoĩ ipo peteĩ-teĩre ha omonguera.  Heta hasývagui avei osẽ mbaʼepochy, osapukáiva: --Nde haʼe Tupã raʼy! Jesús katu ojaʼo umi mbaʼepochýpe ha ndohejái oñeʼẽ, haʼe kuéra oikuaágui haʼeha upe Mesías.   Koʼẽmba rupi Jesús osẽ upe távagui ha oho peteĩ avave oĩʼỹháme. Umi tavagua katu oheka chupe ha oguahẽ hendápe. Ojokose hikuái chupe ani haguã oho.  Jesús katu heʼi chupe kuéra --Aikuaauka vaerã aveíko ko marandu porã Tupã sãmbyhy rehegua umi ambue táva guápe. Upevarã niko añembou vaekue.   Ha péicha, Jesús oiko omombeʼúvo iñeʼẽ umi judío kuéra tupao rupi, judío retã tuichakue. Peteĩ jey, Jesús oĩ jave yguasu Genesaret rembeʼýpe, oñandu ojopypaha chupe umi tavagua ohenduséva Ñandejára Ñeʼẽ.  Jesús ohecha mokõi kanóa pe y rembeʼýpe. Umi pira renohẽha oguejy raʼe hikuái ojohéi haguã irréd kuéra.  Jesús ojupi peteĩvape, Simón mbaʼéva, ha ojerure ojehomive haguã hyepývo pe y rembeʼýgui. Upéi oguapy pe kanóape, ha upe guive oñepyrũ omboʼe opavavépe.   Oñeʼẽmbávo, heʼi Simónpe: --Eraha koʼã kanóa pe y hypyvehápe, ha peity upépe pende pyaha penohẽ haguã pira.   Simón katu heʼi: --Mboʼehára, pyhare pukukue rombaʼapo hína kuri ha noroguenohẽi mbaʼeve;  koʼágã nde erégui, aitýta umi pyaha.   Ojapo upéicha, ha hetaiterei pira hoʼa ha umi pyaha oñepyrũ osoro.   Aipórõ ojepoity hikuái iñirũ nguéra ambue kanóa peguápe, oho haguã oipytyvõ chupe kuéra. Haʼe kuéra oho, ha mokõive kanóa omyenyhẽtégui haimete oyguy.  Ohechávo upéva, Simón Pedro oñesũ Jesús renondépe ha heʼi chupe: --Ani eja che rehe, che Jára, che niko peteĩ mbaʼe vai apoha!   Simón ha iñirũ nguéra niko tuichaiterei oñemondýi pe pira hoʼa hetaite vaekuére.  Upéicha avei Santiago ha Juan, Zebedeo raʼy kuéra, omoirũva Simónpe. Jesús katu heʼi Simónpe: --Ani rekyhyje. Koʼágui rire romboʼéta renohẽ haguã nde rapichápe tape vaígui.   Aipórõ, omboja hikuái y rembeʼýpe ikanóa kuéra, oheja opa mbaʼe ha oho Jesús ndive.   Peteĩ árape, oĩ jave hína Jesús peteĩ távape, oguahẽ peteĩ kuimbaʼe hasýva, ikuru vaíva. Ohechávo Jesúspe, ojeity ha omboja isyva yvýre. Ha ojerure asy chupe: --Che Jára, nde reipotárõ che mongueráne che mbaʼasýgui.   Jesús opoko hese ha heʼi: --Aipota. Ekuera! Ha upepete okuera pe imbaʼasýgui.  Ha Jesús heʼi chupe: --Ani emombeʼu avavépe. Terehónte ejechauka paʼípe, ha eikuaveʼẽ Ñandejárape umi mbaʼe Moisés heʼi vaekue oñekuaveʼẽ vaerãha,  ojehecha haguã rekueramaha.   Opáichavo, Jesús herakuã guasuve koʼẽ koʼẽre ha heta oñembyatýva ohendu haguã chupe ha omonguera haguã chupe kuéra imbaʼasýgui.  Jesús katu oho umi avave oĩʼỹha rupi oñemboʼe haguã.   Peteĩ árape, Jesús oporomboʼe jave hína, oguapy raʼe hína upe rupi Fariséova, ha Moisés rembiapoukapy mboʼeháva ou vaekue Galiléa, Judá ha Jerusaléngui. Ha Ñandejára pokatu ojechauka Jesús rupi omonguerávo heta hasývape.  Upérõ oguahẽ kuimbaʼe kuéra ogueraháva hupápe peteĩ ijapávape. Oguerahase hikuái pe kotypýpe omoĩ haguã Jesús renondépe.  Ha ndojuhúi hikuái moõ rupípa omoingéta, hetágui umi upépe oĩva. Aipórõ ojupi hikuái pe óga ári, ombokua pe óga ape ha omboguejy hikuái pe hasývape, hupápe, Jesús renondépe.  Jesús ohechávo mbaʼeichaitépa haʼe kuéra ojerovia hese, heʼi pe hasývape: --Che irũ, ojeheja reíma ndéve ne angaipa.   Ha upévo, umi Moisés rembiapoukapy mboʼeha ha umi fariséo oñepyrũ heʼi: “Máva piko kóva péicha ojahéi haguã Tupãre, ku hendaguépe oĩrõ guáicha? Tupã añónte niko ikatu oheja rei ñandéve ñane angaipa.”   Ha Jesús ohecha kuaa mbaʼépa heʼi hína hikuái ipyʼapýpe, ha oporandu chupe kuéra: --Mbaʼérepa pejepyʼa mongeta péicha?  Mbaʼépa ndahasyive jaʼe: “Ojeheja reíma ndéve ne angaipa”, térãpa: “Epuʼã ha eguata”?  Néi, ahechaukáta peẽme che, yvypóraicha aju vaekue, ikatuha ko yvy ári oipysyrõ angaipa. Ha upévo heʼi pe ijapávape: --Ndéve haʼe: ‘Epuʼã, ehupi nde rupa ha tereho nde rógape.’   Upepete pe ijapáva opuʼã opavave renondépe, ohupi hupa oñeno hague, ha oguerohory Tupãme ohóvo hógape.  Maymáva opyta ijurujái, ha oguerohory hikuái Tupãme. Ha tuicha kyhyje reheve heʼi joa: --Ko árape jahecha mbaʼe hechapyrãva.   Upéi Jesús osẽ oho, ha ohecha peteĩ omonoʼõva viru Roma peguarã. Haʼe héra Leví ha oguapy hína pe viru oñemonoʼõhápe. Jesús heʼi chupe: --Eju che ndive.   Ha Leví oheja opa mbaʼe, ha oho Jesús rapykuéri.   Kurivévo, Leví ojapo hógape peteĩ karu guasu Jesús rérape, ha heta umi viru omonoʼõva Rómape guarã, hetave apytépe, oguapy joa hikuái upe mesápe.  Umi fariséo ha umi Moisés rembiapoukapy mboʼeha katu oñepyrũ oñeʼẽ api hikuái Jesús remimboʼe kuérape. Heʼi chupe kuéra: --Mbaʼére piko peẽ pekaru ha peʼu kaguy, umi Roma peguarã viru omonoʼõva ndive, ha mbaʼe vai apoha ndive?   Jesús katu heʼi chupe kuéra: --Umi hesãiva noikotevẽi pohãnohárare, umi hasývante.  Che ndajúi vaekue ahenóivo heko jojávape, ahenói umi iñangaipa vaekuépente, ojevy haguã Tupã gotyo.   Heʼi hikuái Jesúspe: --Umi Juan ha fariséo remimboʼe kuéra pyʼỹinte ohasa ára hoʼuʼỹre mbaʼeve ha oñemboʼe manté. Ne remimboʼe kuéra katu okaru ha kaguy hoʼúvonte oiko.  Jesús heʼi chupe kuéra: --Peẽ ngaʼu piko napemongaru moʼãi umi oĩva mendahápe, pe menarã oĩ aja hendive kuéra?  Ágãnte oguahẽne ára iporeʼỹvo haʼe, ha upépe katu ohasáne ára hoʼuʼỹre mbaʼeve.   Omoĩ avei henondépe kuéra ko ñeʼẽ mbojoja: --Avave nomondorói peteĩ ao pyahu omyatyrõ haguã peteĩ itujáva. Upéicha ojapóva ohundi pe ao pyahu. Ha upéi ave, pe ao pyahu pehẽngue ndopyta porã moʼãi pe itujávare.  Kaguy pyahu niko noñembohyrúi kaguy ryru  tujápe. Péicha ojejapórõ umi kaguy ryru osoróne ha oñehundíta pe kaguy ha umi hyru.  Kaguy pyahu oñemoĩ vaerã hyru ipyahúvape.  Ha umi hoʼúva kaguy tuja ndoʼuse véima kaguy pyahu, ha heʼi: “Kaguy tuja heve”. Umiha árape, Jesús ohasa ohóvo kokue rupi peteĩ pytuʼuha árape. Hemimboʼe kuéra oipoʼo hína trígo, ojykýi ipópe kuéra ha hoʼu hikuái.   Umi fariséo oporandu chupe kuéra: --Mbaʼére piko peẽ pejapo pe ojejapoʼỹ arã pytuʼuha árape?   Jesús heʼi chupe kuéra: --Ndapeikuaái ngaʼu piko Ñandejára Ñeʼẽme heʼiha David ha iñirũ nguéra iñembyahýi ramo guare,  oike hague Tupaópe haʼe ha iñirũ nguéra, ha hoʼu umi mbujape Tupãme oñemboyke vaekue.  Haʼe térã iñirũ nguéra ndaikatúi vaekue hoʼu umíva, paʼi kuérape guarã añónte vaekue umi mbujape.   Ha heʼive: Che, yvypóraicha aju vaekue, areko che pópe haʼévo mbaʼe-mbaʼépa ikatu ojejapo pytuʼuha árape.   Ambue pytuʼuha árape, Jesús oike umi judío tupaópe, ha oñepyrũ oporomboʼe. Oĩ hína upépe peteĩ kuimbaʼe ipo akatúa ypíva.  Ha umi fariséo ha Moisés rembiapoukapy mboʼeha omaʼẽ ñemi Jesús rehe jahecha omonguerápa chupe pytuʼuha árape, ha upéicha omoĩ vai haguã chupe.  Haʼe katu, oikuaapáva mbaʼépa umíva oguereko iñakãme, heʼi pe kuimbaʼe ipo ypívape: --Epuʼã ha eñemoĩ pe mbytépe. Upe kuimbaʼe opuʼã ha oñemboʼy,  ha Jesús heʼi umi ambuépe: --Aporandúta peẽme: Mbaʼe-mbaʼépa ikatu jajapo pytuʼuha árape: ivaívapa, térãpa iporãva? Japoromonguera térã ñaporohundi?   Upéi omaʼẽ ijerekuévo oĩvare ha heʼi pe ijypívape: --Eipyso nde po. Pe kuimbaʼe oipyso, ha ipo okuera.  Umi ambue katu ipochyeterei hikuái ha oñepyrũ ohecha oñondive mbaʼépa ikatu ojapo Jesús rehe.   Umíva umi árape, Jesús oho peteĩ yvytýpe oñemboʼévo, ha pyhare pukukue oñemboʼe Tupãme.  Koʼẽ rire ohenói umi hemimboʼépe, ha oiporavo 12 ijapytégui kuéra, ohenóiva apóstol.  Umíva vaekue: Simón, ombohéra vaekue avei Pedro; Andrés, Simón ryvy; Santiago, Juan, Felipe, Bartolomé,  Mateo, Tomás; Santiago, Alfeo raʼy; Simón, oñembohérava avei “Tetã rayhupára”,  Judas, Santiago raʼy; ha Judas Iscariote, pe upéi omoñuhã vaekue Jesúspe.   Jesús oguejy upe yvytýgui hemimboʼe kuéra ndive, ha opyta peteĩ ñúme. Oñembyaty raʼe upépe umi hapykuéri oikóva ha heta Judeagua, Jerusalén pegua ha umi Tiro rembeʼýpe oikóva, ha Sidónpe.  Oguahẽ raʼe hikuái ohendúvo Jesúspe, ha haʼe omonguera haguã chupe kuéra imbaʼasýgui. Umi ipype oguerekóva mbaʼepochy okuerapa avei.  Ha upéicha, opavave opokosénte jepe Jesús rehe, oporomonguerágui pe pokatu osẽva chugui.   Jesús omaʼẽ hemimboʼe kuérare ha heʼi: --Pevyʼaite vaerãpa peẽ imboriahúva, pene mbaʼe niko pe Tupã sãmbyhy.  Pevyʼaite vaerãpa peẽ koʼágã pene ñembyahýiva, peẽ niko upéi pene ryguãtãta. Pevyʼaite vaerãpa peẽ koʼágã pene rasẽva, upéi niko pepukáta.  Pevyʼaite vaerãpa oimérõ pende rehe ndaijaʼéiva, pene mosẽva, pende jaʼóva ha ojeguarúva pende hegui che, yvypóraicha aju vaekue rehehápe.   Tape vyʼa heta, ta pene renyhẽ torýgui ko árape, peẽme niko oñemeʼẽta peteĩ jopói nde tuicháva yvágape. Péicha avei niko umíva ru ypy kuerakue ojapo vaekue maranduhára kuérare.   Peẽ imbaʼe retáva katu pejererekóke, perekóma pende vyʼa.  Pejererekóke peẽ koʼágã pene ryguãtãva, pene ñembyahýita hína. Pejererekóke peẽ koʼágã pepukáva, pene rasẽta hína ñembyasýgui.  Pejererekóke opavave pende rerohory ramo, upéicha avei ojapo vaekue pende ru ypy kuerakue umi maranduhára japúre.   Peẽ pe che rendúvape katu haʼe: “Pehayhu umi pende rayhuʼỹvape, pejapo iporãva pende rehe ijaʼeʼỹvare.  Pemeʼẽ ambuépe, ha Tupã omeʼẽne peẽme. Ipojeráne pene ndive ha omeʼẽne peẽme pende vosa renyhẽ chovi. Peẽ pejapoháicha pende rapicháre, Tupã omyengovia jeýne peẽme.   Jesús omombeʼúvo chupe kuéra ko ñeʼẽ mbojoja: “Peteĩ ohechaʼỹva ngaʼu piko ikatu omboguata ambue ohechaʼỹvape? Ndoʼa moʼãi ngaʼúpa mokõivéva peteĩ yvykuápe?   Ndaipóri temimboʼe mbaʼe guasuvéva imboʼeháragui.  Ojeheko mboʼe porãmarõ ae ohupytýne imboʼehárape.  Mbaʼéicha piko rehecha pe yvyra kuʼi nde ryvy resápe oĩva, ha nderehechái pe yvyra poguasu nde resápe voi rerekóva?  Ha nderehecháirõ pe yvyra poguasu oĩva nde resápe voi, mbaʼéicha piko nde pyʼa ere haguã nde ryvýpe: ‘Che ryvy, taipeʼa ndéve pe yvyra kuʼi nde resápe oĩva’. Nde, tekove rova mokõi! Eipeʼa raẽ pe yvyra poguasu nde resápe oĩva rehecha porã haguã, ha upéi reipeʼa haguã pe yvyra kuʼi nde ryvy reságui.”   Ndaipóri yvyra porã ikatúva hiʼa vai, ha ndaipóri avei yvyra vai ikatúva hiʼa porã.  Yvyra máta niko jaikuaa hiʼáre.  Ndojepoʼói niko ígo ñuatĩ mátagui, térã úva ñana reígui.  Peteĩ ipyʼa porãva, mbaʼe iporãvante heʼi, ipyʼapýpe voi imbaʼe porãgui. Ha upe heko añáva katu, ivaívante voi heʼi, ipyʼapýpe voi oĩgui ivaíva. Ha upe ipyʼapýpe oguerekóvagui, upévaguinte oñeʼẽ.   Mbaʼére piko peẽ peje chéve: “Karai, karai”, ha ndapejapói che haʼéva?  Oñeʼẽmba rire opavavépe, Jesús oho Cafarnaúmpe.  Upépe oiko peteĩ mburuvicha Romagua oguerekóva peteĩ hembiguái ohayhúva, hasýva ha oĩva omano haguãicha.  Upe mburuvicha, ohendúvo umi ojeʼetáva Jesús rehe, omondo judío kuéra myakãhára kuérape, ojerurévo Jesúspe oho haguã oipohano upe hembiguáipe.  Haʼe kuéra oho Jesús rendápe ha heʼi chupe: --Iporã niko reipytyvõ pe mburuvichápe.  Haʼe ohayhu ñane retã ha haʼete voi omopuʼãuka vaekue oréve pe tupao.  Jesús oho hendive kuéra, ha oĩmarõ hikuái pe hóga ypýpe, upe mburuvicha omondo iñirũ nguérape heʼívo chupe: “Karai, máva piko che nde reike haguã che rógape?  Upévare, nda che pyʼái voi kuri aha haguã rohekávo jepe. Eréntena che rembiguái okuera haguã.  Che niko aĩ mburuvicha poguýpe, ha areko avei che po guypegua. Ha peteĩme haʼérõ oho haguã, upéva oho. Ambuépe haʼérõ ou haguã, upéva ou. Ha haʼérõ che rembiguáipe ojapo haguã haʼéva, ojapo.”   Jesús ohendúvo upéva tuicha oguerohory, ha omaʼẽvo umi hapykuéri ohóvare, heʼi: --Añetehápe haʼe peẽme, Israelgua apytépe jepe ndajuhúiva peteĩ ojeroviáva Tupãre ko kuimbaʼéicha.  Ojevývo hikuái hógape, umi oñemondo vaekue ojuhúma pe tembiguái okuera.   Kóva rire, Jesús oho peteĩ táva hérava Naínpe. Heta oĩ ohóva hendive, ha hemimboʼe kuéra ave.  Oguahẽvo upe táva ypýpe, ohecha oguerahaha hikuái oñotỹvo peteĩ omano vaekuépe, peteĩ imenaveʼỹmava memby peteĩete. Heta oho hapykuéri.  Ohechávo, Ñandejára oiporiahurereko chupe ha heʼi: --Ani ne rasẽ.  Pyaʼete oñemboja ha opoko pe omanóva rupáre, ha umi ogueraháva hína, opyta. Jesús heʼi pe omanóvape: --Nde mitãrusu, ndéve haʼe: Epuʼã!   Upévo pe omanóva oguapy ha oñepyrũ oñeʼẽ, ha Jesús omeʼẽ isýpe.  Ohechávo upéva, maymáva okyhyje ha oñepyrũ omombaʼe guasu hikuái Tupãme. Heʼi hikuái: --Peteĩ maranduhára mbaʼe guasúva ou ñande apytépe. Heʼi avei hikuái: --Tupã ou oipytyvõvo hetã guápe.   Ha Judá jerekuére ojekuaa opa mbaʼe Jesús ojapo vaekue.   Juan, pe oporomongaraíva ohendu koʼã mbaʼe, umi hendive voi oĩva omombeʼúgui chupe. Ha ohenói mokõime,  ha omondo Ñandejára rendápe, oporandúvo chupe haʼépa añete pe ou vaerã, térã ohaʼarõ vaerãpa hikuái ambuépe.  Aipórõ, Juan Bautista remimbou kuéra oñemboja Jesús rendápe, ha heʼi chupe: --Juan Bautista ore mbou roporandu haguã ndépa haʼe pe ou vaerã, térãpa rohaʼarõ vaerã ambuépe.   Upe javete Jesús omonguera oikóvo hetápe imbaʼasýgui ha iñangata kuéragui, ha mbaʼepochýgui ave, ha omonguera ohecha heta ohechaveʼỹ vaekuépe.  Upéi heʼi chupe kuéra: --Tapeho ha peje Juánpe opa mbaʼe pehecháva ha pehendúva. Pemombeʼu chupe ohechaʼỹva ohecha jeyha, ijypíva oguata porãha, ipire aipáva okueraha, ohenduʼỹva ohendu jeyha,  omanóva oikove jeyha ha imboriahúvape oñehendukaha marandu porã.   Ha ovyʼaiténe umi ojerovia mantéva che rehe!   Juan remimondo kuéra oho rire, Jesús oñepyrũ oñeʼẽ hese opavavépe, ha heʼi: --Peẽ pesẽ ramo guare peho yvy ojeikoʼỹháme, mbaʼe pehecha haguãpa peho raʼe? Pehechápa raʼe takuapi yvytu ombovaváva? Nahániri?  Maerã aipo ramo peho? Pehópa pehecha peteĩ kuimbaʼe oñemonde jeguapávapa? Peẽ niko peikuaa porã umi oñemonde jeguáva ha vyʼahápe oikóva, oikoha mburuvicha guasu kuéra rógapente.  Amo ipahápe, mbaʼe aipo ramo pesẽ pehecha? Peteĩ maranduhára,  ajépa. Upéicha añete. Ha pejuhu peteĩ mbaʼe guasuvéva maranduháragui katu.  Juan niko hína pe Ñandejára Ñeʼẽme heʼiha: Che amondo che ñeʼẽ rerahaha ne renonderã ombosakoʼi haguã ndéve nde raperã.   Haʼe peẽme, ndaipóri yvypóra kuéra apytépe mbaʼe guasuvéva Juángui. Opáichavo, pe michĩvéva Tupã oisãmbyhyhápe, upéva mbaʼe guasuve chugui.   Opa ohendu vaekue Juánpe, umi viru monoʼõha Rómape guarã jepe, oheja Juan omongarai chupe kuéra, ojapo haguã péicha pe teko jojápe porã ojeruréva Tupã.  Umi fariséo ha umi Moisés rembiapoukapy mboʼeha katu ndohejái omongarai chupe kuéra Juan, ojahéivo pe Tupã ojapose vaekuére hesehápe kuéra.   “Mbaʼe rehépa ambojoja kuaa yvypóra koʼagãgua? Mbaʼépepa ojogua?  Peteĩ fariséo ojerure Jesúspe oho haguã okarúvo hógape, ha haʼe oho. Oguapy hína mesápe,  ha peteĩ kuña reko vai oikóva upe távape voi, ha oikuaa vaekue Jesús ohoha okarúvo pe fariséo rógape, oguahẽ peteĩ mbayru ipópe henyhẽva mbaʼe ryakuã porãgui.  Ojaheʼo ha oñesũ Jesús renondépe, ha oñepyrũ ojahéi umi ipy hesaýpe.  Upéi omokã jey iñakã raguépe, ohetũ ha omona hese pe mbaʼe ryakuã porã.  Pe fariséo ojerure vaekue Jesúspe oho haguã okaru, ohechávo upéva, heʼi ijupe: “Ko kuimbaʼe, maranduhárarõ añete, ohechakuaáta mbaʼeichagua kuña reko vaípa hína pe opokóva hese.”  Upépe Jesús heʼi pe Fariséope: --Simón, areko peteĩ mbaʼe haʼeséva ndéve. Pe fariséo heʼi chupe: --Ere katu chéve, mboʼehára.   Jesús heʼive: --Mokõi kariaʼy omyengovia vaerã peteĩ viru oiporuka vaekuépe. Peteĩva omeʼẽ vaerã chupe 500, ha pe ambue katu, 50.  Simón katu heʼi: --Chéverõ guarã pe hetave oheja rei vaekue chupe. Jesús heʼi chupe: --Añete ere.   Aipórõ, omaʼẽvo pe kuñáre, Jesús heʼi Simónpe: --Rehechápa ko kuña? Aike kuri nde rógape ha neremeʼẽi chéve y ajepyhéi haguã. Ko kuña katu, ombojahu che py hesaýpe ha omokã jey iñakã raguépe.  Nde na che retũi che momaiteívo. Haʼe katu, aike guive ohetũ ha ohetũ che py mokõive.  Neremoĩri che akãre mbaʼe ryakuã porã, haʼe katu oñohẽ mbaʼe ryakuã porã che pýre.  Upévare haʼe ndéve umi heta heko vaikue ojeheja reipaha chupe, oporohayhu eterei haguére. Pe heko vaikue ojeheja rei michĩvéva, saʼive ohechauka imborayhu.   Upéi heʼi pe kuñáme: --Nde reko vaikue ojeheja reipa ndéve.   Umi ambue ojejerure hague oho haguã okarúvo, oñepyrũ oporandu ojupe: --Máva piko kóva angaipágui jepe oporopysyrõva?   Jesús katu heʼive, ojerévo pe kuña gotyo: --Rejerovia rupi, reñepysyrõ. Tereho pyʼa guapýpe. Kóva rire, Jesús ohasa oikóvo peteĩ távagui ambuépe, omoherakuãvo pe marandu porã Tupã sãmbyhy rehegua. Umi 12 apóstol omoirũ chupe,  ha upéicha avei heta kuña haʼe oipeʼa vaekue mbaʼepochy poguýgui ha mbaʼasýgui omonguera vaekue. Ijapytépe kuéra oĩ María, hérava avei Magdalena, chugui Jesús oguenohẽ 7 mbaʼepochy.  Oho avei Juana, Cuza rembireko, upéva Herodes mbaʼe repy rerekua, ha Susana ha heta ambue oipytyvõva chupe mbaʼe repy oguerekóva reheve.   Heta oĩ vaekue osẽva umi távagui ohecha haguã Jesúspe. Upéicha rupi heta ijaty hikuái. Aipórõ omombeʼu chupe kuéra ko ñeʼẽ mbojoja:  “Oĩ vaekue peteĩ osẽva oñotỹ haguã imbaʼe raʼỹi. Ha oñemitỹnguévo, oĩ umi mbaʼe raʼỹi hoʼáva tapépe. Oñepyrũmba hese ha guyra kuéra hoʼupa.  Hemimboʼe kuéra oporandu Jesúspe mbaʼépa heʼise upe ñeʼẽ mbojoja.  Haʼe heʼi chupe kuéra: --Tupã niko oikuaauka peẽmente umi mbaʼe ñemimby isãmbyhy rehegua. Umi ambuépe katu añeʼẽ ñeʼẽ mbojoja rupi, omaʼẽ maʼẽve ramo jepe ohechaʼỹ haguã ha ohendu henduvérõ jepe oikuaaʼỹ haguã.   Pe ñeʼẽ mbojoja ñemitỹhára rehegua heʼise: “Pe mbaʼe raʼỹi niko Ñandejára Ñeʼẽ hína,  ha pe hoʼa vaekue tapépe rei, umíva hína umi ohendúva, ha ou Aña ha oipeʼa ipyʼapýgui kuéra, ogueroviaʼỹ haguã ha ani haguã oñepysyrõ.  Umi mbaʼe raʼỹi hoʼáva itatýpe katu ojogua umi Ñandejára Ñeʼẽ ohendúva, ha ogueroviáva vyʼapópe. Ha ndahapo pypukúigui, oguerovia sapyʼami, ha ojepyʼa raʼã vove, ikangy.  Umi mbaʼe raʼỹi hoʼa vaekue ñuatĩndýpe, umíva hína umi ohendúva, ha mbegue-mbeguépe ipytupa ojepyʼapýgui, mbaʼe reta potáre ha teko vyʼáre, ha upéicha rupi ndahiʼái.  Ha umi mbaʼe raʼỹi hoʼa vaekue yvy porãme katu, umíva hína umi imarangatúva ha oñemoĩva ohendu ha ojapo pe marandu heʼíva, ha oñemohatãgui hese hiʼa porãva.”   Avave nomyendýi peteĩ mbaʼe rendy ha upéi ojahoʼi térã omoĩ tupa guýpe, ohupi uvei yvate  ojehesape haguã umi oikéva.  Jesús sy ha ityvýra kuéra oho pe haʼe oĩháme, ha ndaikatúi oñemboja hese, hetaitereígui umi oĩva upépe.  Ha heʼi hikuái Jesúspe: --Nde sy ha nde ryvy kuéra na pe okápe hína, ha nde rechase.   Jesús katu heʼi: --Umi ohendu ha ojapóva Tupã marandu porã, umíva hína che sy ha che ryvy.   Peteĩ jey, Jesús oike hemimboʼe kuéra ndive peteĩ kanóape, ha heʼi chupe kuéra: --Jahasa yguasu mboypýri. Ha oho hikuái.  Ha ohasa aja hikuái, Jesús oke. Upe jave oñepyrũ oipeju yvytu ne ratãva pe yguasu ári. Pe kanóa oñepyrũ henyhẽ ýgui ha oñapymíta katuete.  Aipórõ, omombáy Jesúspe ha heʼi hikuái chupe: --Mboʼehára, mboʼehára! Jaʼyguy niko ñaína! Jesús opuʼã ha ojaʼo pe yvytúpe ha upe y pochýpe. Ha pe yvytu opi ha opa mbaʼe opytuʼu.  Upéi Jesús heʼi hemimboʼe kuérape: --Mbaʼe piko oiko pe pende jeroviágui. Haʼe kuéra katu, ohecha ramo pe oikóva ha kyhyje pópe oporandu joa ojupe: --Máva piko kóva, ko oñeʼẽva yvytu ratã ha y pochýpe, ha iñeʼẽ rendúva chupe?   Hasypeve oguahẽ hikuái Gerásape, opytáva yguasu mboypýri, Galiléa rovái.  Oguejývo Jesús, osẽ upe távagui peteĩ kuimbaʼe imbaʼepochýva, ha oñemboja hendápe. Aréma noñemondevéi ha ndoikovéiva raʼe ogahápe, oiko umi tyvy paʼũ rupi.  Ohechávo Jesúspe, oñesũ henondépe ha osapukái: --Aníke rejapo che rehe mbaʼeve Jesús, Tupã Yvatetegua Raʼy. Tupãre ajerure ndéve, ani haguã che mbohasa asy!   Péicha heʼi, Jesús heʼíma haguére pe mbaʼepochýpe osẽ haguã chugui. Heta jevýma pe mbaʼepochy ombotarova chupe. Ha opyta haguã, ojepokua ha ojepykuapa ramo jepe, haʼe omondohopáva umíva ha pe mbaʼepochy ogueraha chupe umi yvy ojeikoʼỹháre.  Jesús heʼi chupe: --Mbaʼéicha nde réra. Ha haʼe heʼi: --Che réra Legión.  Péicha heʼi, hetágui umi mbaʼepochy oike vaekue ipype.  Ha upépe ojerure Jesúspe ani haguã omondo chupe kuéra yvykua pypukúpe.  Ha aguĩ upégui heta kure okarúva hína pe yvytýre, umi mbaʼepochy ojerure ojeheja haguã chupe kuéra oike umi kurére. Ha Jesús oheja chupe kuéra oike.  Ha umi mbaʼepochy osẽ upe kuimbaʼégui ha oike umi kurére, ha hetakue umi kure oho ojepoi ýpe, ha upépe omanomba.   Umi kure rerekua, ohechávo mbaʼépa ojehu, pyaʼe oho hikuái ha omombeʼu opa mbaʼe pe távape ha umi okaháre.  Opavave oho ohechávo pe ojehu vaekue. Ha oguahẽvo Jesús rendápe, ojuhu hikuái pe kuimbaʼe imbaʼepochy vaekuépe oguapy hína henondépe, oñemonde ha iñakã porã. Ha okyhyjepa hikuái.  Ha umi ohecha vaekue mbaʼépa ojehu, omombeʼu umi oúvape mbaʼéichapa okuera raʼe pe imbaʼepochýva.  Opavave oikóva Gerasa jerekuévo oñepyrũ ojerure asy Jesúspe oho haguã upégui, okyhyjetereígui hikuái. Aipórõ, Jesús ojupi pe kanóape ha oho.  Pe kariaʼy osẽ vaekue mbaʼepochy poguýgui ojerure Jesúspe oheja haguã chupe oho hendive. Haʼe katu heʼi chupe:   --Tereho nde rógape ha emombeʼu opa mbaʼe Tupã ojapo vaekue nde rehe. Pe kariaʼy oho ha oiko omombeʼu pe táva jerekuére opa mbaʼe Jesús ojapo vaekue hesehápe.   Ou jey rire mboypýrigui, torypápe opavave ohaʼarõ joa Jesúspe.  Upévo, oguahẽ peteĩ hérava Jairo, judío kuéra tupao pegua ruvicha. Upe kuimbaʼe oñesũ Jesús renondépe, ha ojerure asy chupe ohomi haguã hógape.  Peteĩete niko itajýra, oguerekóva 12 áño, ha oĩva hína omano haguãichaite. Oho kuévo, Jesús oñandu ojopypaha chupe hikuái, hetaitereígui umi ohóva hendive.  Umi ohóva apytépe oĩ peteĩ kuña hasýva ojapóma 12 áño tuguy syrýgui, ha oiporupámava opa oguerekóva oñepohanouka haguã. Ha avave ndaikatúi omonguera chupe.  Upe kuña oñemboja Jesús rehe hapykue guio ha opoko pe ijao ruguáire, ha upepete pe huguy syry opyta.  Aipórõ Jesús oporandu: --Máva piko opoko che rehe? Avave ndeʼírimarõ opoko hague hese, Pedro heʼi: --Mboʼehára, opavavéko nde jopy ha ne myaña opa guio. Ha piko reporandu, mávapa opoko nde rehe?   Jesús heʼi jey: --Oĩ peteĩ opoko vaekue che rehe. Añandu osẽ hague che hegui pokatu.   Upe kuña, ohechámarõ ndaikatu moʼãiha okañy, ryryipópe oho oñesũ Jesús renondépe. Omombeʼu chupe, opavave rovake, mbaʼérepa opoko raʼe hese, ha mbaʼéichapa raʼe upepete okuera.  Jesús heʼi chupe: --Che rajy, che rehe rejerovia haguére rekuera. Tereho katu rejepyʼapyʼỹre.   Jesús oñeʼẽ jave gueteri hína, oguahẽ peteĩ tembijokuái ha heʼi Jáirope: --Nde rajy omanóma. Anivéntema remyangekói Mboʼehárape.   Jesús ohendu upéva, ha heʼi chupe: --Ani rekyhyje. Ejerovia che rehe, ha nde rajy nomano moʼãi.   Oguahẽvo upe ógape, ndohejái avavépe oike hendive, Pedro, Santiago ha Juánpe añónte, pe mitãkuña sy ha itúva ndive.  Opavave hasẽ joa, ha ojaheʼo hikuái hese. Jesús katu heʼi chupe kuéra: --Ani pene rasẽ. Pe mitã kuñáko nomanói, okénte hína.   Maymáva opuka Jesús rehe, oikuaágui pe mitãkuña omanóma hague.  Upépe Jesús ipojái pe mitãkuña póre, ha heʼi hatã chupe: --Nde, mitãkuña, epuʼã!   Ha haʼe oikove jey, ha Jesús ojerure oñemongaru haguã.  Isy ha itúva opyta ijurujái. Jesús katu heʼi ani haguã omombeʼu avavépe upe mbaʼe ojehu vaekue. Jesús ombyaty umi 12 hemimboʼe ha omeʼẽ chupe kuéra pokatu ha puʼaka omosẽ haguã opaichagua mbaʼepochy, ha omonguera haguã opaichagua mbaʼasy.  Omondo chupe kuéra oporomomarandu haguã Tupã sãmbyhýre, ha omonguera haguã hasývape.  Heʼi chupe kuéra: --Ani peraha mbaʼeve tapére guarã, yvyra pende po pegua, vosa, mbujape, viru ha ao jopyru.   Oimeraẽva óga peguahẽhápe, upépe pepyta pesẽtaha árape peve.  Ha oimérõ táva pene moguahẽseʼỹha, tapeho upégui. Peityvyro yvytĩmbo pende pýgui, ohecha kuaa haguã hikuái upéva maranduha Tupã oinupãtaha chupe kuéra.   Aipórõ osẽ hikuái ha oho umi tavaʼi rupi, omyasãi marandu porã ha omonguera hasývape.   Mburuvicha guasu Herodes ohendu opaite mbaʼe oikóva, ha ndoikuaái mbaʼépa ojapóta, oĩgui heʼíva Juan oikove jey hague.  Ambue katu heʼi, ou hague maranduhára  Elías, ha ambueve katu, oimeha maranduhára yma guare oikove jeýva.   Ha Herodes heʼi: --Cheté haʼe vaekue oñeñakaʼõ haguã Juan. Máva piko aipórõ pe hetaite mbaʼe oñemombeʼuha? Upévare Herodes oñehaʼã ohecha Jesúspe.   Ojevývo umi apóstol, omombeʼu hikuái Jesúspe opa mbaʼe ojapo vaekue. Haʼe ogueraha chupe kuéra haʼeñóme peteĩ táva hérava Betsáidape.  Ha umi tavagua oikuaávo, ohopa hapykuéri. Ha Jesús oheja chupe kuéra oguahẽ hendápe. Oñeʼẽ chupe kuéra Tupã sãmbyhýre ha omonguera hasývape.  Kaʼaru etereíguima, umi 12 apóstol oho Jesús rendápe ha heʼi chupe hikuái: --Emondo opavavépe toho topytuʼu, ha toheka tembiʼu umi táva ha umi oka aguĩháre. Koʼápe niko ndaipóri véima mbaʼeve.   Jesús heʼi chupe kuéra: --Peẽ voi pemongaru chupe kuéra. Haʼe kuéra katu heʼi: --Roguereko niko 5 mbuja ha mokõi pira, ndorohói mbaʼérõ rojoguávo tembiʼu umívape guarã.   Oĩ niko hína 5.000 kuimbaʼe rupi. Ha Jesús heʼi hemimboʼe kuérape: --Pemboguapy 50 rupi aty-atýpe.   Haʼe kuéra ojapo upéicha ha omboguapy opavavépe.  Upéi Jesús ojapyhy ipópe umi 5 mbuja ha umi mokõi pira ha, omaʼẽvo yvága gotyo, ojerure Tupã ohovasa haguã. Upéi oipeheʼã umi mbuja ha omeʼẽ hemimboʼe kuérape omoĩ haguã opavave renondépe.  Maymáva hoʼu hyguãtã meve. Ha umi hembývagui omonoʼõ hikuái 12 ajaka renyhẽ.   Peteĩ jey, Jesús oñemboʼe jave hína haʼeño, ha hemimboʼe kuéra oĩ hendive, oporandu chupe kuéra: --Mavaha che piko ojeʼe?   Haʼe kuéra heʼi chupe: --Oĩ heʼíva ndeha Juan Bautista. Oĩ heʼíva ndeha Elías, ha oime katu heʼíva ndeha peteĩva umi maranduhára yma guare oikove jeýva.   Jesús oporandu chupe kuéra: --Ha peẽ piko mbaʼe peje, mávapa che? Ha Pedro heʼi: --Nde hína upe Mesías, Tupã rembiporavo.   Jesús katu heta heʼi hemimboʼe kuérape ani haguã omombeʼu upéva avavépe.  Ha heʼi: --Che, yvypóraicha aju vaekue, ahasa asy mante vaerã, ha ojahéita che rehe umi myakãhára, umi paʼi ruvicha ha umi Moisés rembiapoukapy mboʼeha. Che jukáta hikuái, ha mbohapy ára rire aikove jeýta.   Upéi heʼi opavavépe: --Oime ramo che moirũséva toñembyesarái ijehegui, tohupi ára koʼẽre ikurusu ijapére, ha ta che moirũ.   Pe hekovére hakateʼỹva, omanóta. Pe omanóva che rehehápe katu, oikovéta.   Mbaʼépa oguenohẽne yvypóra oguerekopárõ opaite mbaʼe ipópe, térã oñehundi ramo haʼe ipo rupiete? Mbaʼeve!  Oimérõ che rerotĩva ha oguerotĩva che ñeʼẽ, che avei, yvypóraicha aju vaekue, atĩne heseve kuéra, ajúvo che Ru mimbipa reheve ha Tupã remimbou  marangatu kuéra ndive.  --Añetehápe haʼe peẽme, koʼápe oĩva apytépe oĩ nomano moʼãiva ohecha mboyve Tupã sãmbyhy.   Upe rire, 8 ára haguépe Jesús heʼi rire koʼã mbaʼe, oho peteĩ yvyty ruʼãme oñemboʼe haguã ha ogueraha hendive Pedro, Santiago ha Juánpe.  Oñemboʼe aja hína, hova iñambuepa ha umi ijao morotĩ sakã ha ojajaipa.  Ha ojekuaa mokõi kuimbaʼe oñomongetáva hendive. Umíva Moisés ha Elías,  omimbipáva avei hikuái ha oñeʼẽva Jesús ohotaháre ko yvy árigui, ojehútava Jerusalénpe.  Hopehýi etereírõ jepe, Pedro ha iñirũ nguéra ndokéi, ha ohecha hikuái Jesús mimbipa ha umi mokõi oĩ vaekue hendive.  Umi kuimbaʼe ohótama jave, Pedro heʼi Jesúspe: --Mboʼehára, iporãite niko ikatúre ñaime koʼápe. Reipotárõ ajapóta peẽme pene rendaguã, peteĩ ne mbaʼerã, peteĩ Moiséspe guarã ha Elíaspe guarã avei. Pedro katu ndoikuaái pe heʼíva.  Pedro oñeʼẽ aja, ou peteĩ arai omimbipáva ha ojahoʼi chupe kuéra. Ha ojechávo pe arai apytépe, okyhyje hikuái.  Pe araígui oñehendu peteĩ ñeʼẽ ha heʼíva: “Kóva haʼe che Raʼy, che aiporavo vaekue. Pehendu chupe”. ,   Oñehendúvo upe ñeʼẽ, Jesús opyta haʼeño. Ha haʼe kuéra oguerokirĩ umi mbaʼe, ha umíva umi árape avavépe ndeʼíri umi mbaʼe ohecha vaekue.   Ambue árape, oguejývo pe yvytýgui, hetaiterei osẽva ohuguãitĩ Jesúspe.  Ha peteĩ kuimbaʼe upe apyte guive heʼi hatã chupe: --Mboʼehára, emaʼẽmína che raʼýre, haʼe ñoite niko areko.  Peteĩ mbaʼepochy ojapyhy chupe, ha ombosapukái, ha oityvyro ha ombojuru ryjuipa. Oguereko asy ha ndopoiséi chugui.  Ajerure ne remimboʼe kuérape oguenohẽ haguã chugui pe mbaʼepochy, ha haʼe kuéra ndaikatúi.   Jesús heʼi chupe: --Há, tekove jeroviaʼỹ ha heko añáva! Arakaʼe peve piko aikóta pende reheve ha pogueropuʼaka? Eru koʼápe nde raʼy.   Oñemboja jave hína pe mitãrusu, pe mbaʼepochy oity yvýpe ha oityvyro hatã jey chupe. Jesús katu ojaʼo pe mbaʼepochýpe, omonguera pe mitãrusúpe ha omeʼẽ itúvape.  Ha maymáva opyta ijurujái ha ohecha ramo Tupã mbaʼe guasueteha. Opavave ohecha ramo aja hína pe Jesús ojapóva, haʼe heʼi hemimboʼe kuérape:   --Pehendu porã kóva ha ani pende resarái: Che, yvypóraicha aju vaekue, haʼáta hína yvypóra kuéra pópe.   Hemimboʼe kuérape katu nahesakãi pe heʼíva. Neʼĩra gueteri niko haʼe kuéra oĩ oikuaa haguãicha. Upéi ave, okyhyjeterei hikuái oporandu haguã Jesúspe mbaʼépa pe heʼiséva.   Umíva umi árape, Jesús remimboʼe kuéra oñemoĩ heʼi ojupe mávapa pe mbaʼe guasuvéva ijapytépe kuéra.   Jesús, ohecha kuaávo mbaʼépa oguereko hikuái iñakãme, ohenói peteĩ mitãme, omoĩ ijypýpe,  ha heʼi chupe kuéra: --Che rérape oguerohorýva ko mitãme, chéve che rerohory, ha oguerohory avei pe che mbou vaekuépe.  Upévare, pe michĩvéva pende apytépe, upéva hína upe mbaʼe guasuvéva.   Juan heʼi chupe: --Mboʼehára, rohecha kuri peteĩ omosẽva mbaʼepochy nde rérape, ha rojoko, ndahaʼéigui ore ndivegua.   Ha Jesús heʼi chupe: --Ani pejoko, pe opuʼãʼỹva ñande rehe niko oĩ ñane ndive.   Hiʼaguĩmarõ hína ára Jesús ojupi vaerãha yvágape, osẽ oho kyhyjeʼỹre Jerusalénpe.  Omondo hembijokuái tenonderã, ohóva peteĩ tavaʼi Samaría guápe ohecha haguã chupe hendaguã.  Umi Samariagua katu, nomoguahẽséi chupe ohecha kuaágui ohoha hína Jerusalénpe.  Hemimboʼe kuéra Santiago ha Juan ohechávo upéva, heʼi chupe: --Ore Jára, reipotápa roʼe oguejy haguã yvágagui tata ohundi haguã chupe kuéra?   Jesús katu ojere ojaʼo ha heʼi chupe kuéra: Peẽko ndapeikuaáinte mbaʼe espíritu reheguápa peẽ. Che yvypóraicha aju vaekue ndajúi aporohundívo, aju katu aporopysyrõ haguã  Ha upéi oho hikuái ambue tavaʼipe.   Oho aja hikuái, tapére peteĩ kuimbaʼe heʼi Jesúspe: --Che Jára, che romoirũta mamo rehohápe.   Jesús heʼi chupe: --Aguaraʼi niko oguereko ikeha, ha guyra kuéra hupa. Che, yvypóraicha aju vaekue katu, ndarekói mamo ambojeko haguã che akã.   Jesús heʼi ambuépe: --Eju che ndive. Haʼe katu heʼi: --Che Jára, che rejána taha raẽ tañotỹmi che ru.   Jesús katu heʼi upévape: --Eheja umi omanómava toñotỹ umi omanóvape. Nde katu tereho ha emoherakuã Tupã sãmbyhy.   Ambue katu heʼi avei chupe: --Che Jára, ahase ne ndive, che rejami raẽna taha tamomarandu che róga guápe.   Jesús ombohovái chupe: --Pe arádo omoĩva ipópe ha omaʼẽva hapykuévo, naiporãi Tupã sãmbyhýpe guarã. Péicha oñeʼẽ Ñandejára Israélpe maranduhára  Malaquías rupi:  Heʼi: “Che pohayhu”. Peẽ katu peje: “Mbaʼéichapa roikuaáta ore rayhuha?” Ñandejára heʼi: “Che pohayhu kóvare: Esaú ha Jacob ojoykeʼy vaekue. Che ahayhu Jacóbpe,  ha ndachaʼéi Esaú rehe.  Ha Esaú retãgui, ijyvyty hetáva, ajapo yvy ojeikoʼỹha ikatuhápe oiko tymba ñarõ mante.”  Umi Edomgua,  Esaú ñemoñare, heʼi ramo: “Roñehundírõ jepe romopuʼã jeýta ore retã”, Ñandejára ipuʼakapáva heʼíta: “Haʼe kuéra omopuʼã ramo, che ahundi jeýta.” Hetã nguéra oñembohérata “tetã aña”. Ha “Tetã Ñandejára ipochyha opa ára.”  Peẽ pehecháta pende resa tee rupi ha pejéta: “Ñandejára mbaʼe guasuha ojekuaa Israel mboypýri jepeve!”   Ñandejára ipuʼakapáva heʼi paʼi kuérape: “Taʼýra omombaʼe itúvape, tembiguái ijárape. Che ramo pende ru, mbaʼére na che mombaʼéi? Che ramo pende Jára mbaʼére ndapejapói che haʼéva? Peẽ che apoʼi ha upéi peje: ‘Ore piko roʼapoʼi?’  Peru che altárpe  mbuja itujupáva ha peje: ‘Ore piko rombopochy?’. Peẽ che mbopochy peimoʼã ramo ikatuha che altar ojeapoʼi,  ha ndahaʼeiha mbaʼeve peikuaveʼẽ ramo chéve mymba hesatũva, ikarẽva ha hasýva.  Perahami umíva pende ruvicha guasúpe, jahecha oguerohorýpa pene mbaʼe kuaveʼẽ.  Pejerure Tupãme ta ñande poriahurereko. Pegueraha ramo chupe umichagua mbaʼe kuaveʼẽ, ani pehaʼarõ haʼe pende rerohorytaha. Ñandejára ipuʼakapáva heʼi:  Hángaʼu peteĩ peẽva omboty tupao rokẽ, anive haguã pemyendy rei tata altar  pegua. Che ndapoguerohorýi ha ndaipotavéi pene mbaʼe kuaveʼẽ.   Kuarahy resẽ guive kuarahy reike peve oñemombaʼe guasu che réra opa tetãme ha opa henda rupi oñekuaveʼẽ chéve insiénso ha mbaʼe kuaveʼẽ potĩ asy.  Peẽ katu che mbopochy, peimoʼãgui che altar, haʼéva hína che mesa, ikatuha ojeapoʼi ha ikatuha oñemoĩ pype oimehaichagua tembiʼu.  Peẽ katu peje: ‘Ore kueráima koʼã mbaʼégui!’ Ha che apoʼi. Ha peimoʼã avyʼáta peju ramo peikuaveʼẽ chéve mymba ñemondapyre, térã ikarẽ térã hasýva.  Cháke pe ijapu ha heʼíva oikuaveʼẽtaha chéve mymba hesãiva ha upéi oikuaveʼẽ hasýva! Che hína mburuvicha guasu pavẽ ha opa rupi ojekyhyje che hegui!” Péicha heʼi Ñandejára ipuʼakapáva. Ha koʼágã, paʼi kuéra, ko marandu peẽme guarã:  Pomokangýta ha aipetéta pende rova rehe umi mymba chéve peikuaveʼẽva repoti. Ha pe tepoti reheve peẽ avei peñemombóta.  Péicha peikuaáta ameʼẽ hague peẽme tembiapoukapy, oiko haguã pe ñeʼẽ meʼẽ ajapo vaekue Leví ndive.  Heʼi Ñandejára ipuʼakapáva.   “Che ñeʼẽ meʼẽ, jeikove ha pyʼa guapy vaekue Leví peguarã.  Ameʼẽ chupe che apo haguã mbaʼe ramo ha ojapo haguã che haʼéva. Haʼe che apo mbaʼe ramo ha ojapo che haʼéva.  Ndapejapói haguére che aipotáva ha upéva ári, peporomboʼévo peporombojerovia juavýgui, pejererekóta ijaheipy ramo ha ndapeje apo moʼãi mbaʼeve ramo che retãgua apytépe.” Heʼi Ñandejára ipuʼakapáva.   Judá ojei Ñandejára rapégui ha ojejapo mbaʼe ivai etereíva Jerusalén ha Israélpe. Judá omomarã pe tupao Ñandejára ohayhúva ha kuimbaʼe kuéra Judagua omenda kuñáre omombaʼéva tupã guaʼúpe.  Hángaʼu Tupã ohapoʼo ñane retãgui umi ojapóvape koʼã mbaʼe, tahaʼe haʼéva ha togueru jepe imbaʼe kuaveʼẽ Ñandejára ipuʼakávape!   Peẽ katu akóinte peñembotavy! Pembojahu tesaýpe Ñandejára altar  ha tuicha pejaheʼo soro Ñandejára ndoguerohoryvéigui pene mbaʼe kuaveʼẽ.  Ñandejára ikaneʼõma pende hegui ha peporandu gueteri: “Mbaʼe piko roʼe ikaneʼõ haguã ore hegui ha na ore rendusevéi haguã?” Peẽ peje hembiapo vaíva ombovyʼaha Ñandejárape ha haʼe ovyʼaha ijapytépe kuéra.  Ndaperoviái Ñandejára heko jojaha. Ñandejára ipuʼakapáva heʼi: “Amondóta che rembijokuái ombasakoʼi haguã che raperã.  Pende Jára peẽ pehekáva oikéta itupaópe. Oguahẽma pe oñemboúva ha ogueru pe ñeʼẽ meʼẽ peẽ peipotáva!”   Ha mávapa ikatúne ogueropuʼaka upe ára? Mávapa ikatúne opyta ñemboʼyhápe?  Oguahẽta tatáicha ñane mopotĩ haguã. Haʼéta havõicha oipeʼáva kyʼa ñande hegui.   “Che hína pende Jára koʼagãite peve.  Upévare peẽ Jacob ñemoñare napeñehundíri.  Ha che aporandu: ‘Ikatúpa oĩ omomarãva Tupãme?’ Peẽ katu che momarã ha upéi peje: ‘Ore piko romomarã?’ Che momarã peikuaveʼẽvo 10gui peteĩ ha perúvo pene mbaʼe meʼẽ.  Ndaheja moʼãi yso ohundi pene remitỹ ha pende parralty.  Tetã nguéra heʼi joáta pende rehe: ‘Ipoʼaitépa haʼe kuéra!’ Iporã itereítagui pene retã.” Che, pende Jára che puʼakapáva, upéicha haʼe.   Peẽ peje che rehe ivai etereíva ha upéi peporandu: “Ore piko mbaʼe roʼe nde rehe?”  Kóva hína upe pejéva: “Jajapo ramo Ñandejára heʼíva ndajahupytýi mbaʼeve. Mbaʼépa ñanohẽta jajapo ramo haʼe oipotáva ha ñañemonde ao vosakuépe Ñandejára ipuʼakapáva renondépe?  Jaikuaa porã rasa, umi hembiapo vaívante voi ovyʼavaha. Opa mbaʼe osẽ porã umi oikóvape iñakãre ha mbaʼeve chupe kuéra ndojehúi!”   (Umi omombaʼéva Ñandejárape oñeʼẽ upéicha oñondive ha Ñandejára ohendu upe haʼe kuéra heʼíva. Ha Ñandejára renondépe ojehai peteĩ kuatia oĩháme umi omombaʼéva Ñandejárape ha ojapóva haʼe heʼíva).   Ñandejára ipuʼakapáva heʼi: “Ahaʼarõ hína pe ára haʼe kuéra oiko jey haguãme che retãgua ramo.” Pe túva oiporiahurerekoháicha itaʼýra ojapóvape haʼe heʼíva, upéicha aiporiahurerekóta chupe kuéra.   Upérõ pehecha kuaa jeýta mbaʼéichapa oikoe ojuehegui imarangatúva ha iñañáva, pe Ñandejárape omombaʼéva ha pe nomombaʼéiva.   Jesús ohenói umi 12 hemimboʼépe ha omeʼẽ chupe kuéra pokatu omosẽ haguã mbaʼepochy, ha omonguera haguã opaichagua mbaʼasy.   Péicha hína umi 12 apóstol réra: tenondete Simón hérava avei Pedro, ha tyvýra Andrés. Upéi Santiago ha tyvýra Juan, Zebedeo raʼy kuéra.  Felipe ha Bartolomé, Tomás ha Mateo, viru ombyatýva Roma peguarã. Avei Santiago, Alfeo raʼy ha Tadeo.  Oĩ avei Simón, hetã rayhúva, ha Judas Iscariote, pe upéi omoñuhã vaekue Jesúspe.   Jesús omondo hembiaporãme koʼã 12 kuimbaʼépe kóicha omboʼe rire chupe kuéra: —Aníke pehótei judioʼỹva oikoha rupi térã peguahẽ Samariagua táva kuéra rupi.  Tapeho uvei Israelgua rendápe, ku ovecháicha okañymbáva.  Tapeho pemyerakuã hiʼaguĩmaha ñesãmbyhy yvágagui oúva.  Pemonguera hasýva, pemoingove jey omanóvape, pemonguera umi hete aipávape ha pemosẽ mbaʼepochy opavavégui. Peẽme niko oñemeʼẽ rei ko pokatu, ani pejerure hese mbaʼeve.   Ani peraha viru pende jehe,  térã vosa oimehaichagua tapére guarã, térã pende ao pembojopyru haguã, térã pende py rehegua, térã yvyra pende po pegua. Opa ombaʼapóva niko oñemongaru vaerã voínte.   Peguahẽvo peteĩ távape térã oimeraẽ henda ojeikohápe, peheka ikatu vaerãvare pejerovia ha pepyta hógape, pesẽtaha ára peve.  Ha hógape peguahẽvo, pemomaitei umi upépe oikóvape.  Ha umi upepegua pene moguahẽ porã ramo, pejerure Tupãme upépe oĩ haguã pyʼa guapy, peichaʼỹ ramo katu, anínte pejerure.  Ha na pene moguahẽséi ramo térã na pene renduséi ramo katu, pesẽ pe óga térã pe távagui, ha peityvyro pende pýgui pe yvytĩmbo.   Añetehápe haʼe peẽme, ágã ára pahápe chupe kuéra oñenupã pohyivéta umi táva Sodoma ha Gomórrape oiko vaekuégui. ,   Peikuaáke che pomondoha ku ovecháicha aguara guasu apytépe.  Upévare pene arandu vaerã mbóicha ha pene mirĩ vaerã pykasúicha.  Che remimboʼe haguére peẽ, avave ndaijaʼe moʼãi pende rehe.  Pe che rehe ojeroviáva ipaha peve katu, oikovéta.   Oĩ ramo pene muñáva peteĩ távagui, tapeho ambuépe. Añetehápe haʼe peẽme nda pe japopa moʼãiha pene rembiapo táva kuéra Israelgua rupi, che, yvypóraicha aju vaekue, aju jey mboyve.   Ndaipóri niko temimboʼe mbaʼe guasuvéva imboʼeháragui,  ha ndaipóri tembiguái mbaʼe guasuvéva ijáragui.   Ko che haʼéva peẽme pytũmbýpe, oñehendúne ára sakãme. Ha upe che haʼéva peẽme pende apysápe, peguerosapukái óga ári guive.  Ani pekyhyje umi pende reténte ojukávagui, ha ikatuʼỹva ohundi pene ánga. Pekyhyje uvei Tupãgui, ikatúva ohundi pene ánga ha pende rete aña retãme.   Noñemeʼẽi ngaʼu piko mokõi guyraʼimi viru pehẽnguemíre. Opáichavo, peteĩnte jepe nomanói pende Túva ndoipotái ramo.  Pene akãrague peteĩ-teĩ jepe niko haʼe oikuaapa.  Aníke aipo ramo pekyhyje, peẽ niko mbaʼe guasu eteve hína heta guyraʼígui.   Oimeraẽ heʼíva opavave renondépe che rehe ojeroviaha, che añeʼẽne hese che Ru, yvágape oĩvape.  Che aju amoingo vaívo taʼýra itúva ndive, mitãkuña isy ndive ha tembireko iména sy ndive.  Ha péicha, pende rogagua voi pende rerekóta ijaʼeʼỹha ramo.   Pe itúva térã isýpe ohayhuvéva che hegui, ndaikatúi oiko che remimboʼe ramo. Ha upe ohayhuvéva taʼýra térã tajýrape che hegui, ndaikatúi oiko che remimboʼe ramo.  Omoguahẽva maranduhárape,  maranduhára haguére haʼe, upéva ohupyty vaerã jopói Tupãgui oúva maranduhára kuérape. Ha pe omoguahẽva peteĩ imarangatúvape, imarangatúgui haʼe, upéva ohupyty vaerã jopói Tupãgui oúva imarangatúvape.  Oimeraẽ omeʼẽva hiʼymínte jepe koʼã che remimboʼépe, añetehápe haʼe peẽme ndopyta moʼãiha hekoviaʼỹre chupe. Ha Jesús oheko mboʼepa rire umi 12 hemimboʼépe, osẽ oho upégui, oporomboʼe ha oñemoñeʼẽ haguã umi táva upe rupigua rupi.   Juan oĩva upérõ yvyra kuápe, ohendu umi mbaʼe Cristo ojapóva. Upémarõ omondo hemimboʼe kuéra apytégui Jesús rendápe.  Haʼe kuéra oporandu chupe: —Nde piko hína pe Juan heʼi vaekue outaha, térã rohaʼarõ vaerãpa ambuépe?   Jesús heʼi chupe kuéra: —Tapeho peje Juánpe koʼã mbaʼe peẽ pehecháva ha pehendúva peína.  Pemombeʼu chupe ohechaʼỹva ohecha jeyha, ijypíva oguata porãha, ipire aipáva okueraha, ohenduʼỹva ohendu jeyha,  omanóva oikove jeyha ha imboriahúvape oñehendukaha marandu porã.   Ovyʼaiténe umi ipyʼa ojerovia porã tapiáva che rehe.   Juan remimboʼe kuéra ohokuévo, Jesús oñepyrũ oñeʼẽ hese opavavépe, ha heʼi: —Peẽ pesẽ ramo guare peho yvy ojeikoʼỹháme, mbaʼe pehecha haguãpa peho raʼe? Pehechápa raʼe takuapi yvytu ombovaváva? Nahániri.  Maerã aipo ramo peho? Pehópa pehecha peteĩ kuimbaʼe oñemonde jeguapávapa? Peẽ niko peikuaa porã umi oñemonde jeguáva oikoha mburuvicha guasu kuéra rógapente.  Amo ipahápe, mbaʼe aipo ramo pesẽ pehecha? Peteĩ maranduhárape,  ajépa. Upéicha añete. Ha pejuhu peteĩ mbaʼe guasuvéva maranduháragui katu.  Juan rehe niko Ñandejára Ñeʼẽme heʼi: “Che amondo che ñeʼẽ rerahaha ne renonderã, ombosakoʼi haguã ndéve nde raperã.”   Añetehápe haʼe peẽme, ndaipóri yvypóra kuéra apytépe mbaʼe guasuvéva Juan Bautístagui. Opáichavo, pe michĩvéva Tupã oisãmbyhyhápe, upéva mbaʼe guasuve chugui.   Juan Bautista ouha ára guive koʼágã peve, heta ivaíva ojejapo ñesãmbyhy Tupãgui oúvare, ha heta oĩ mbaretépe upéva omoingoséva.  Juan ou mboyve niko maranduhára kuéra ha Moisés rembiapoukapy imanduʼa ñesãmbyhy Tupãgui oúvare,   ha peẽ peroviase ramo umíva ñeʼẽ, Juan hína maranduhára Elías, pe ojeʼe vaekue outaha.   Ohendúvake tojapysaka porã.   Mávarepa ikatu ambojoja umi koʼagãgua? Ojogua umi mitã pe okáre oñembojarúva ha osapukáiva ojupe:  Upéi Jesús oñepyrũ oñeʼẽ pochy umi távare hetave mbaʼe hechapyrãva ojapo haguépe. Umi upepegua niko nombyasýi iñangaipa. Ha Jesús heʼi:   —Ejererekóke nde, táva Corazín! Ejererekóke nde, táva Betsaida! Táva Tiro ha Sidónpe  ajapo rire umi mbaʼe hechapyrãva ajapo vaekue pende pype, ymáma ojere vaerã moʼã hikuái Tupãme, ha omonde vaerã moʼã ao vosakue ha oguapy tanimbu ári, ohechauka haguã ombyasyha iñangaipa.  Upérõ Jesús heʼi: —Romombaʼe guasu che Ru, yvága ha yvy Jára, reñomi haguére koʼã mbaʼe umi iñarandu ha imbaʼe kuaávagui, ha reikuaauka umi iñaranduʼỹvape.  Upéicha che Ru, péichante voi reipota vaekue ojehu.   Che Ru niko omoĩ che poguýpe opa mbaʼe.  Avave ndoikuaái Tupã Raʼýpe, Túva añónte. Ha avave ndoikuaái Túvape, Tupã Raʼy añónte, ha umi ojekuaaukávape Tupã Raʼy.   Peju che rendápe opa peẽ pene kaneʼõ ha pembaʼapo pohýiva, ha che pomombytuʼúta.  Umiha árape, Jesús ohasa ohóvo kokue rupi peteĩ pytuʼuha árape. Ha hemimboʼe kuéra iñembyahýigui, oñepyrũ oipoʼo trígo ha hoʼu.   Umi fariséo ohecha upéva heʼi Jesúspe: —Emaʼẽmi, ne remimboʼe kuéra niko ojapo, ojejapoʼỹ arã pytuʼuha árape.   Jesús katu heʼi chupe kuéra: —Ndapeikuaái ngaʼu piko mbaʼépa Ñandejára Ñeʼẽme heʼi David ha iñirũ nguéra ojapo hague iñembyahýi ramo guare?  Oike hikuái Tupaópe ha hoʼu umi mbujape Tupãme oñemboyke vaekue.  Haʼe térã iñirũ nguéra ndaikatúi vaekue hoʼu umíva, paʼi kuérape guarã añónte vaekue umi mbujape.   Ndapeikuaái ngaʼu piko Moisés rembiapoukapýpe heʼiha, paʼi kuéra ndopytuʼúi ramo jepe pytuʼuha árape Tupaópe, upéva ndojererekoiha chupe kuéra tembiapo vai ramo?   Che katu haʼe peẽme, koʼápe oĩha hína peteĩ mbaʼe guasuvéva Tupaógui.  Peẽ ndapeikuaái mbaʼépa heʼise Ñandejára Ñeʼẽme heʼihápe: “Che aipota peiporiahurereko pende rapichápe, pemymbajuka  rangue chéve.” Upéva peikuaa rire ndapejéi vaerã moʼã ojapo vaiʼỹvare ojavyha.   Che, yvypóraicha aju vaekue, areko che pópe haʼévo mbaʼe-mbaʼépa ikatu ojejapo pytuʼuha árape.   Jesús oho upégui, ha oike umi judío tupaópe.  Upépe oĩ peteĩ kuimbaʼe ipo ypíva. Ha fariséo kuéra ohekáva omoĩ vai haguã Jesúspe, oporandu chupe: —Ikatúpa ñamonguera hasývape pytuʼuha árape?   Jesús heʼi chupe kuéra: —Mávapa pende apytépe pende ovecha peteĩ hoʼárõ yvy kuápe pytuʼuha árape, ndapehói peguenohẽ haguã?   Peteĩ yvypóra niko mbaʼe guasu eteve ovechágui. Upévare, ikatu jajapo iporãva ñande rapicháre pytuʼuha árape.   Upépe Jesús heʼi pe kuimbaʼépe: —Eipyso nde po. Pe kuimbaʼe oipyso ipo ha okuera. Opyta hesãi pe ambuéicha.  Upéi, fariséo kuéra osẽ oho. Oñepyrũ oñomongeta hikuái mbaʼéichapa ikatúta ojuka Jesúspe.   Jesús oikuaávo ojukaseha chupe hikuái oho upégui, ha heta umi ohóva hapykuéri. Ha omonguerapa umi hasývape,  ha heʼi chupe kuéra ani haguã imanduʼa hese avave renondépe.  Upéicha niko ojehu oiko haguã hekoitépe pe Tupã heʼi vaekue maranduhára Isaías rupi:   Kóva hína che rembiguái aiporavo vaekue, upe che ahayhu ha arohorýva. Amoĩta che Espíritu hiʼári, haʼe omyerakuãta teko joja opa tetãme.   Ha ojereraha Jesús rendápe peteĩ kuimbaʼe ohechaʼỹva ha iñeʼẽngúva, oĩva mbaʼepochy poguýpe. Jesús omonguera chupe, ha pe kuimbaʼe ohecha ha oñeʼẽ jey.  Ha opavave ohecha ramoite pe ojapóva, ha heʼi joa: —Kóva piko ndahaʼéi chéne David raʼy mbaʼe?   Umi fariséo ohendúvo upéva katu heʼi: —Beelzebú, Aña nguéra ruvicha voi niko hína pe ohejáva chupe omosẽ umi mbaʼepochy kuérape.   Jesús oikuaa upe haʼe kuéra heʼíva ipyʼapýpe, ha heʼi chupe kuéra: —Peteĩ tetã oñembojaʼopa ramo ha maymáva opuʼã oñoakãre, oñehundi. Oimeraẽva táva térã óga pegua opuʼãmba ramo ojuehe oñehundi avei.  Péicha avei Sataná voi opuʼã ramo ijehe, mbaʼéicha piko imbarete tapiáta?  Peẽ niko peje che amosẽha mbaʼepochy Beelzebú  pokatu rupi. Péicharõ añete, máva piko omeʼẽ pene remimboʼe kuérape pokatu omosẽ haguã chupe kuéra? Pene remimboʼe kuéra ojapóva rupi voi, ojehecha peẽ pejavyha.  Che amosẽ ramo mbaʼepochy Tupã Espíritu rupi, upéva heʼise Tupã sãmbyhy oguahẽmaha peẽme.   Avave ndoike moʼãi peteĩ kuimbaʼe imbaretéva rógape omonda haguã chupe, ndoipokuái ha ndoipykuái raẽirõ. Péicha ojapo ramo mante ikatúne omonda chugui.   Upe che ndive oĩʼỹva, oñemoĩ che rehe.  Ha upe che ndive omonoʼõʼỹva, omosarambi.   Añetehápe haʼe peẽme, Tupã oheja reitaha opavavépe opaichagua angaipa, ha oñeʼẽ vai haguére hese jepe. Upe Espíritu Santo rehe ojahéivape katu, ndojeheja rei moʼãi.  Peẽ mbói ñemoñare!  Mbaʼéicha piko iporãva pejéta, ko peẽ voi pende reko vaíva? Pe ñande pyʼapýpe jarekóva, ñahenduka ñande juru rupi.   Peteĩ ipyʼa porãva, mbaʼe iporãvante heʼi, ipyʼapýpe voi imbaʼe porãgui. Ha upe heko añáva katu, ivaívante voi heʼi, ipyʼapýpe voi oĩgui ivaíva.  Che haʼe peẽme, ágã mbojovakeha árape, opavave omombeʼu vaerã Tupãme mbaʼérepa heʼi rakaʼe umi ñeʼẽ rei.  Ne ñeʼẽngue voi Tupã oiporúta nde reja rei haguã térã ne rundi haguã.”   Upéi, fariséo kuéra ha umi Moisés rembiapoukapy mboʼeha heʼi Jesúspe: —Mboʼehára, rohechase niko rejapórõ mbaʼe hechapyrãva.   Jesús katu heʼi chupe kuéra: —Tekove ahẽ Tupãre ojeroviaʼỹva ñemoñarénte ojerure ohecha haguã mbaʼe hechapyrãva.  Ndojehechauka moʼãi peẽme mbaʼeveichagua mbaʼe hechapyrãva. Tupã ohechaukáta peẽme maranduhára Jonás rehe ojapo haguéicha.  Ha Jonás oĩ haguéicha mbohapy ára ha pyhare pe pira guasu ryépe,  péicha avei che, yvypóraicha aju vaekue, apyta vaerã mbohapy ára ha pyhare yvy guýpe.  Ágã Tupã ombojovakévo opavavépe, umi Ninivegua pene moĩ vaíta Tupã renondépe pene rembiapo vai haguére. Haʼe kuéra niko oheja vaekue iñangaipa Jonás oñemoñeʼẽ ramo chupe kuéra.  Ha che haʼe peẽme, peteĩ mbaʼe guasuvéva Jonásgui oĩ hína koʼápe koʼágã.  Pe mburuvicha guasu kuñáva tetã Sebá pegua, opuʼã vaerã avei mbojovakeha árape, ha pene moĩ vaíta Tupã renondépe pene rembiapo vai haguére. Haʼe niko mombyryvégui ou vaekue ohendu haguã Salomón ñeʼẽ arandu.  Ha che haʼe peẽme, peteĩ mbaʼe guasuvéva Salomóngui oĩ hína koʼápe koʼágã.   Peteĩ mbaʼepochy osẽ ramo oimeraẽvagui, oho oiko umi okyʼỹha rupi ohekávo pytuʼu. Ndojuhúi ramo heʼi:  Jesús oñeʼẽ jave gueteri hína, oguahẽ haʼe oĩháme isy ha ityvýra kuéra, oñeʼẽséva hendive. Ha opytágui hikuái pe óga rokápe,  peteĩ umi upépe oĩva heʼi Jesúspe: —Nde sy ha nde ha ryvy kuéra oime okápe, ha oñeʼẽse nendive.   Jesús katu heʼi: —Mávaiko che sy ha máva che ryvy?   Ha omañávo, hemimboʼe kuérare heʼi: —Koʼãva hína che sy. Koʼãva hína che ryvy.  Ha oimeraẽ ojapóva che Ru yvága pegua rembipota, upéva hína che ryvy, che reindy ha che sy. Pe árape voi, Jesús osẽ hógagui ha oho yguasu Galiléa rembeʼýpe. Upépe oguapy oñeʼẽ haguã.  Ha hetágui umi oñembyatýva Jesús jerére, ojupi haʼe ha oguapy peteĩ kanóape,  ha opavave opyta pe y rembeʼýpe.  Upe guive haʼe oñeʼẽ chupe kuéra heta mbaʼére, ha oiporu ñeʼẽ mbojoja omyesakã haguã chupe kuéra pe heʼiséva. Heʼi chupe kuéra: “Oĩ vaekue peteĩ osẽva oñemitỹ haguã.  Ha omosarambívo pe oñotỹséva raʼỹi, oĩ hoʼáva umi tape ojeguataha rupi ha ou guyra kuéra ha hoʼupa.  Oĩ avei hoʼáva itatýpe, yvy ipokãháme. Umíva voi heñói, ipererĩgui pe yvy.  Kuarahy ojopévo katu ohapypa, ha ndahapo pypukúigui ipirupa.  Oĩ avei hoʼáva ñuatĩndýpe, ha umi ñana okakuaávo ojahoʼipa ha ojuka.  Oĩ katu avei hoʼáva yvy iporãháme ha upépe hiʼa heta. Oĩ hiʼáva 100, oĩ hiʼáva 60 ha oĩ hiʼáva 30.” Jesús upéi heʼi chupe kuéra:  “Ohendúvake tojapysaka porã.”   Upéi, hemimboʼe kuéra oñemboja Jesús rendápe ha oporandu chupe: —Mbaʼére piko opavavépe reñeʼẽ jave, reiporu ñeʼẽ mbojoja chupe kuéra remboʼe haguã?   Jesús heʼi chupe kuéra: —Tupã niko oikuaauka peẽmente umi mbaʼe ñemimby Tupã sãmbyhy yvága peguáre. Chupe kuéra katu nahániri.  Upe oguerekóvape oñemeʼẽvéta oguerekove haguã, ha upéva ári oñemeʼẽvéta chupe. Upe oguerekoʼỹvagui katu, pe michĩmi oguerekóva jepe ojepeʼáta, ha mbaʼevete ndopyta moʼãi chupe.   Koʼãva niko omaña ramo jepe ndohechái hína, ha ohendu ramo jepe ndoikéi iñakãme. Upévare añeʼẽ chupe kuéra ñeʼẽ mbojoja rupi.  Ha péicha, ojehu chupe kuéra upe maranduhára  Isaías heʼi haguéicha: Koʼãva ohenduve ramo jepe ndoikuaa moʼãi, omañave ramo jepe ndohecha moʼãi.   ‘Koʼãva akãme ndoike véima mbaʼeve, omboty ijapysa ha hesa. Peichaʼỹrõ, ikatúne ohecha ha ohendu, térã ojecha kuaa ha ojere ou che rendápe ha aipohano chupe kuéra.’   Pevyʼaite vaerã katu peẽ, ikatúgui peche recha pende resa rupi, ha ikatúgui peche rendu pende apysa rupi.  Añetehápe haʼe peẽme, heta maranduhára ha heta imarangatúva ohechase vaekue ko peẽ pehecháva, ha ndohechái, ha ohenduse vaekue ko peẽ pehendúva, ha nohendúi.   Peẽ katu pehendu mbaʼépa heʼise pe ñeʼẽ mbojoja ñemitỹhára rehegua.  Jesús omombeʼu jey opavavépe ambue ñeʼẽ mbojoja. Ha heʼi chupe kuéra: “Tupã sãmbyhy yvágagui oúva niko ojogua peteĩ oñotỹ vaekuépe mbaʼe raʼỹi iporãva ikokuépe.  Peteĩ pyharépe katu, ojekepa jave hína, oike ikokuépe peteĩ hese ijaʼeʼỹva ha oñotỹ ñana pe trígo apytépe, ha upéi oho.  Pe trígo ty oñepyrũ opuʼã. Ha hiʼávo katu opuʼã avei umi ñana ijapytépe.  Pe kokue jára rembiguái kuéra oho hendápe ha heʼi chupe: ‘Karai, pe mbaʼe raʼỹi reñotỹ vaekue nde kokuépe niko iporã vaekue. Mbaʼéicha piko péicharõ osẽ koʼã ñana ijapytépe?’  Pe kokue jára heʼi chupe kuéra: ‘Oime vaerã niko peteĩ che rayhuʼỹva ojapo raʼe.’ Upépe umi hembiguái heʼi chupe: ‘Rohótapa romondóro umi ñana?’  Haʼe katu heʼi chupe kuéra: ‘Nahániri, ani ágã pemondorokuévo umi ñana, pemondoro avei umi trígo.  Iporãve jahejánte okakuaa oñondive oguahẽ meve ñemonoʼõha ára. Upe ñemonoʼõha árape, haʼéta umi ombaʼapóvape omondoro raẽ haguã umi ñana, ha ojokua aty-atýpe ojehapy haguã. Upe rire ombyatýne hikuái pe trígo, ha omoĩ oñeñongatu haguãme.”   Jesús omombeʼu opavavépe ambue ñeʼẽ mbojoja. Heʼi chupe kuéra: “Tupã sãmbyhy yvágagui oúva niko ojogua ku mostása raʼỹime ojereraháva oñeñotỹ kokuépe.  Mostása raʼỹigui michĩvéva niko ndaipóri, ha okakuaa rire ijyvateve opa mbaʼe kokuépe opuʼãvagui. Yvyra mátaicha ijyvate ha guyra kuéra ou ojaitypo hakãre.”   Jesús omombeʼu opavavépe mbuja mbovuha rehegua ñeʼẽ mbojoja. Heʼi chupe kuéra: “Tupã sãmbyhy yvágagui oúva niko ojogua ku mbuja mbovuháicha peteĩ kuñakarai ombojeheʼáva 25 kílo rupi huʼitĩ, ipahápe ombovupáva.”   Jesús oiporu ñeʼẽ mbojoja omombeʼu haguã opavavépe koʼã mbaʼe. Ha mbaʼeve ndeʼíri chupe kuéra oiporuʼỹre ñeʼẽ mbojoja.  Péicha ojapo oiko haguã hekoitépe maranduhára heʼi vaekue ojehutaha heʼi ramo: Añeʼẽta chupe kuéra ñeʼẽ mbojoja rupi amombeʼúta chupe kuéra oĩva iñemimby Tupã ojapo ypy guive ko yvy.   Jesús oheja opavavépe ha oho oike hógape. Hemimboʼe kuéra oñemboja hendápe ha heʼi chupe: “Emombeʼúna oréve mbaʼépa heʼise pe ñeʼẽ mbojoja ñana trigotýpe opuʼãva rehegua.”   Upépe Jesús heʼi chupe kuéra: “Pe oñotỹva mbaʼe raʼỹi iporãva niko hína che, yvypóraicha aju vaekue yvy ári,  ha pe kokue katu ko yvy tuichakue. Pe mbaʼe raʼỹi iporãva niko umi ohejáva Tupã oisãmbyhy chupe kuéra, ha umi ñana katu umi Aña mbaʼéva.  Ha pe ñana ñotỹhare, upe Aña. Pe ñemonoʼõha ára katu niko ára paha oútava, ha umi kogaʼa omonoʼõva katu Tupã remimbou  kuéra.  Umi ñana oñembyaty ha ojeityháicha tatápe ojehapy haguã, péicha avei ojehúta ára pahápe.  Che, yvypóraicha aju vaekue, amondóta che remimbou kuérape. Haʼe kuéra ombyaty ha oipeʼáta, umi ohejáva chéve aisãmbyhy chupe kuéra apytégui, opa umi oitýva hapichápe angaipápe ha opa hembiapo vaívape.  Che remimbou kuéra oitýta chupe kuéra tatakua hendývape, ha upépe ojaheʼo ha omopururũta umi hãi.  Upe árape, umi imarangatúva omimbi vaerã kuarahy rendýicha pe che Túva oisãmbyhyhápe. Ohendúvake tojapysaka porã.”   Ñesãmbyhy Tupãgui oúva niko ojogua ku pláta yvyguy kokuépe oñeñotỹvape. Ou peteĩ ojuhúva pe pláta yvyguy ha oñomi jey upepete. Upéi, vyʼapópe oho omeʼẽmba opa oguerekóva ha ou ojogua pe yvy.   Ojuhúvo peteĩ iporãvéva oho ha omeʼẽmba opa oguerekóva ha ou ojogua pe ita jegua.   Ñesãmbyhy Tupãgui oúva niko ojogua avei ku pyaha y guasúpe ojepoívape, ha oitýva opaichagua pira.  Upéi Jesús heʼi chupe kuéra: —Peteĩ Moisés rembiapoukapy mboʼeha oñemoarandúva hína ñesãmbyhy Tupãgui oúvape, ojogua ku óga járape oguenohẽva ikarameguãgui mbaʼe ipyahúva ha itujáva.   Jesús omombeʼupa rire koʼã ñeʼẽ mbojoja, osẽ oho upégui,  ha oguahẽ upe haʼe oikove ypy haguépe. Upépe oñepyrũ oporomboʼe umi judío kuéra tupaópe. Ha opavave ohecha ramoite chupe, ha heʼi: —Moõgui piko oikuaa kóva hetaite mbaʼe? Mbaʼéicha rupi piko ojapo umi mbaʼe hechapyrãva?  Ndahaʼéi piko kóva ku karpintéro, María memby? Ndahaʼéi ngaʼu piko Santiago, José ha Judas ryvy?  Ha heindy kuéra ngaʼu piko ndoikói ñande apytépe? Moõgui piko oguenohẽ opa koʼã mbaʼe?   Ha ndojeroviái hese hikuái. Jesús katu heʼi chupe kuéra: —Opa rupi niko maranduhára kuérape oñembojerovia, hógape ha oikove ypy haguépe katu nahániri.   Ha Jesús ndojapói upépe heta mbaʼe hechapyrãva, haʼe kuéra ndojeroviáigui hese. Umiha árape Herodes, mburuvicha guasu Galiléa pegua, ohendu umi mbaʼe Jesús ojapóva,  ha heʼi hembiguái kuérape: —Upéva niko Juan Bautista hína, opuʼã jeýva omanóva apytégui. Upévare ipokatu ojapo haguã umi mbaʼe hechapyrãva.   Herodes niko ojopyka vaekue Juánpe yvyrakuápe ha ombotyka chupe koty ypytũme. Herodes niko omenda vaekue Herodías, tyvýra Filipo rembirekóre,  ha Juan heʼíva Heródespe: —Ndaikatúi remenda Herodías rehe. ,   Herodes ojukase vaekue Juánpe. Okyhyjénte opavavégui, haʼe kuéra oguerekógui Juánpe maranduhára ramo.  Ha Herodes hiʼára mbotyha árape, Herodías membykuña osẽ ojeroky Herodes ha opa umi upépe oĩva renondépe. Herodes oguerohory eterei pe ijeroky,  ha Tupã rérare heʼi, omeʼẽne haguã chupe oimeraẽ mbaʼe haʼe ojeruréva.  Pe mitãkuña heʼi haguéicha chupe isy, heʼi Heródespe: —Koʼagãite aipota remeʼẽ chéve peteĩ ñaʼẽmbépe Juan Bautista akãngue.   Upéva tuicha oguapy mburuvicha guasu Herodes rehe. Ha omeʼẽ haguére iñeʼẽ opavave rovake ndaikatúi opyrũvo hese. Upévare ojapo pe mitãkuña ojeruréva.  Ha oñakãʼouka Juánpe oĩva hína koty ypytũme,  ha ogueru hikuái iñakãngue peteĩ ñaʼẽmbépe ha omeʼẽ pe mitãkuñáme. Haʼe ogueraha ha omeʼẽ isýpe.   Upéi oho Juan remimboʼe kuéra ha ogueraha hetekue ha oñotỹ. Upéi oho omombeʼu hikuái Jesúspe mbaʼépa ojehu.   Oikuaávo Jesús upe Juánpe ojehu vaekue, ojupi peteĩ kanóape ha oho upégui peteĩ haʼeñoháme. Opavave oikuaávo upéva, osẽ umi oikohágui ha oho haʼe oĩháme yvy rupi.  Oguejývo Jesús pe kanóagui, ha ohechávo hetaha umi ijatýva, oiporiahurereko chupe kuéra, ha omonguera umi hasýva ogueru vaekue hikuái.  Pytũmarõ hína, hemimboʼe kuéra ou hendápe, ha heʼi chupe: —Kaʼaruetéma niko, ha koʼarupi ndaipóri avave oikóva. Emondómana opavavépe toho umi táva rupi, tojogua hembiʼurã.   Jesús katu heʼi chupe kuéra: —Natekotevẽi oho. Peẽ voi pemongaru chupe kuéra.   Haʼe kuéra heʼi chupe: —Roguereko niko 5 mbuja ha mokõi pira.   Jesús heʼi chupe kuéra: —Peru chéve koʼápe.   Ha omboguapy opavavépe kapiʼipépe. Upéi katu ojapyhy ipópe umi 5 mbuja ha mokõi pira ha omaʼẽvo yvága gotyo ojerure Tupã ohovasa haguã. Upéi oipeheʼã umi mbuja ha omeʼẽ hemimboʼe kuérape, ha haʼe kuéra omeʼẽ opavavépe.  Opavave hoʼu hyguãtã meve. Ha umi hembývagui omonoʼõ hikuái 12 ajaka renyhẽ.  Umi okarúva niko hína 5.000 kuimbaʼe rupi, ojepapaʼỹre kuña ha mitã nguéra.   Upéi, Jesús heʼi hemimboʼe kuérape ojupi haguã peteĩ kanóape ha ohasa haguã henonderã y mboypýri. Upe aja haʼe heʼíta opavavépe oho haguã hógape.  Omondopa rire opavavépe hógape, Jesús ojupi peteĩ yvytýpe oñemboʼe haguã haʼeñoháme. Pyhare oguahẽvo, Jesús oĩ gueteri upépe haʼeño.  Pe kanóa katu ohupytýma pe y mbyte rupi. Pe y pochy katu oñenupã pe kanóa tĩre, ohuguãitĩgui ohóvo hikuái yvytu.  Ha koʼẽmbotávo, Jesús oñemboja hendápe kuéra oguatahápe pe y apére.  Hemimboʼe kuéra katu ohechávo chupe oguatáva ohóvo y apére, tuicha oñemondýi ha okyhyjégui osapukái: —Póra niko upéva!   Jesús katu oñeʼẽ chupe kuéra, ha heʼi: —Chénteko! Ani pekyhyje.   Upépe Pedro oñeʼẽ chupe, ha heʼi: —Che Jára, nde ramo añete, eheja chéve taha ne rendápe y apére.   Jesús heʼi chupe: —Eju. Upévo Pedro oguejy pe kanóagui ha oñepyrũ oguata pe y apére, ohóvo Jesús rendápe.  Oñandúvo pe yvytu ratã katu okyhyje ha oñepyrũ oyguy. Upépe hatã osapukái: —Che Jára, che pytyvõke!   Upévo Jesús ipojái ipóre, ha heʼi chupe: —Rejeroviaʼi eterei raʼe! Mbaʼére piko nde pyʼa mokõi reguata haguã?   Haʼe kuéra ojupívo pe kanóape, opi pe yvytu.  Ha umi oĩ vaekue pe kanóape oñesũmba Jesús renondépe, ha heʼi chupe: —Nde niko añete Tupã Raʼy.   Ohasa hikuái pe y mboypýri ha oguahẽ Genesarétpe.  Ha umi upepegua oikuaávo Jesús oguahẽ hague, opa rupi ojekuaa, ha ogueru hikuái hendápe opaichagua hasýva.  Ojerure chupe hikuái opokomínte haguã ijao rembeʼyrénte jepe, ha opokóva guive hese, okuera. Upéi oñemboja Jesús rendápe fariséo kuéra ha umi Moisés rembiapoukapy mboʼeha, oúva Jerusaléngui. Oporandu chupe hikuái:   —Mbaʼére piko umi ne remimboʼe ndojapói hekópe umi mbaʼe ñande ypykue ñande reko mboʼe vaekue? Ndojepohéiri niko okaru haguã, ojejapo vaerãháicha.   Jesús heʼi chupe kuéra: —Ha mbaʼére piko peẽ avei ndapejapói hekópe Tupã rembiapoukapy, ha peẽ pejepokuaaháichante pejapo?  Tupã niko heʼi: “Emombaʼe nde ru ha nde sýpe”,  ha “Pe ojahéiva itúva térã isýre, tojejuka.”   Peẽ katu peje oimeraẽva ikatuha heʼi itúva térã isýpe: “Ndaikatu moʼãi roipytyvõ. Opa mbaʼe arekóva niko amboykepáma Tupãme guarã”.  Ha péicha heʼi haguérente, ikatúma noipytyvõvéi isy ha itúvape. Ha péicha, peẽ pemboyke Tupã rembiapoukapy pejapo haguã peẽ pejepokuaaháichante.  Peẽ tekove ahẽ, rova mokõi! Heʼi porã vaekue voi pende rehe maranduhára  Isaías, heʼi ramo guare:   Koʼãva ijurúpente che mombaʼe, ipyʼapy katu mombyry che hegui.   Reíko che mombaʼe guasu hikuái, omboʼégui che rembiapoukapýrõ mbaʼe haʼe kuérante omoĩva ojejapo haguã.   Upéi Jesús ohenói opavavépe, ha heʼi chupe kuéra: —Pehendúke peikuaa haguã.  Ndahaʼéi pe ñande juru rupi oikéva pe ñane mongyʼáva.  Pe ñande jurúgui osẽvante pe ñane mongyʼáva.   Upépe, hemimboʼe kuéra oñemboja Jesús rendápe, ha heʼi chupe: —Reikuaa piko umi fariséo ipochy hague ohendúvo upe eréva?   Jesús katu heʼi chupe kuéra: —Oimeraẽ kaʼavo che Túva yvága pegua noñotỹi vaekue, oñemondoróta hapo guive.  Pejeheja chugui kuéra. Haʼe kuéra niko hína ohechaʼỹva oisãmbyhýva ohechaʼỹvape avei. Ha pe ohechaʼỹva oisãmbyhy ramo ambue ohechaʼỹvape, mokõivéva hoʼáne katuete yvykuápe.   Ha Pedro heʼi Jesúspe: —Emombeʼu oréve mbaʼépa heʼise pe ñeʼẽ mbojoja.   Jesús heʼi chupe kuéra: —Peẽ piko ndapeikuaái gueteri upéva?  Ndapeikuaái ngaʼu piko opa mbaʼe oikéva ñande juru rupi ohoha ñande retepýpe, upéi osẽ jey haguã ñande retégui?  Pe ñande jurúgui osẽva katu osẽ ñande pyʼaite guive.  Umíva umi mbaʼe hína umi ñane mongyʼáva.  Ñande pyʼapýgui osẽ mbaʼe ivaíva, jejuka, ñemyakãratĩ, teko vai, monda, japu, ha ñeʼẽ rei ñande rapicháre.  Koʼãva hína umi mbaʼe ñane mongyʼáva. Ndajajepohéiri ramo jakaru haguã ojejapo vaerãháicha, nomongyʼái avavépe.   Jesús osẽ upégui ha oho táva Tiro ha Sidón gotyo.  Ha peteĩ kuña Canaangua, upe rupi oikóva, oñemboja Jesús rendápe. Ha osapukái: —Che Jára, David raʼy, che poriahurerekomína! Che memby kuña niko oĩ mbaʼepochy poguýpe, ha ombohasa asy eterei chupe.   Jesús katu ndeʼíri chupe mbaʼeve. Upémarõ hemimboʼe kuéra oñemboja hendápe, ha heʼi chupe: —Eréna pe kuñáme toho koʼágui. Osapukái niko oúvo ñande rapykuéri.   Upépe Jesús heʼi: —Tupã niko che mbou umi Israelgua, ovecháicha okañýva rekávonte.   Upe jave katu pe kuña oguahẽ ha oñesũ Jesús renondépe, ha heʼi chupe: —Che Jára, che pytyvõmína!   Ha Jesús heʼi chupe: —Naiporãi niko mitã jurúgui jaipeʼa tembiʼu ha ñameʼẽ jaguápe.   Pe kuña katu heʼi chupe: —Añete niko pe eréva che Jára. Péicharõ jepe, jaguánte avei hoʼúva umi tembiʼu rembyre hoʼáva ijára kuéra meságui.   Upémarõ Jesús heʼi chupe: —Nde katu haʼe kuña rejeroviáva che rehe! Toiko upe reipotaháicha. Upepete voi okuera pe imemby kuña.   Jesús osẽ upégui ha oho yguasu Galiléa rembeʼýpe. Ojupi peteĩ yvytýpe ha upépe oguapy.  Ha heta umi oguahẽva hendápe, ogueraháva hendive kuéra umi ikarẽva, ohechaʼỹva, iñeʼẽngúva, ijypíva ha opaichagua hasývape. Umívape omoĩ joa hikuái Jesús renondépe, ha haʼe omonguera chupe kuéra.  Ha opavave ohecha ramoite mbaʼéichapa umi iñeʼẽngúva oñeʼẽ jey, ijypíva okuera, ikarẽva oguata porã, ha ohechaʼỹva ohecha jey. Ha oñepyrũ omombaʼe guasu hikuái Tupã Israel Járape.   Jesús ohenói hemimboʼe kuérape, ha heʼi chupe kuéra: —Aiporiahurereko niko koʼãvape. Ojapóma niko mbohapy ára oĩha koʼápe che ndive, ha ndoguerekói véima mbaʼeve hoʼu vaerã. Namondoséi hógape ñembyahýire, ani ágã tapére ipyʼa mano mbaʼe.   Hemimboʼe kuéra katu heʼi chupe: —Mbaʼéicha piko jajuhúta tembiʼu ñamongaru haguã opavavépe. Koʼa rupi niko ndaipóri avave oikóva.   Jesús oporandu chupe kuéra: —Mboy mbuja piko pereko? Haʼe kuéra heʼi chupe: —7, ha pira mbovymi.   Upépe Jesús omboguapy yvýpe opavavépe,  ha ojapyhy ipópe umi 7 mbuja ha umi pira, ha oñemboʼe Tupãme ohovasa haguã. Upéi oipeheʼã umi mbuja ha omeʼẽ hemimboʼe kuérape, ha haʼe kuéra omeʼẽ opavavépe.  Ha okaru hikuái hyguãtã meve. Ha umi hembýva ombyaty 7 ajaka renyhẽ.  Umi okarúva niko ohupyty 4.000 kuimbaʼe, ojepapaʼỹre kuña ha mitã nguéra.  Upéi Jesús omondo opavavépe hógape. Haʼe katu ojupi kanóape ha oho Magadán gotyo. Fariséo ha Saduséo kuéra oho Jesús rendápe, ha omoñuhã haguã chupe, ojerure chupe ojapo haguã mbaʼe hechapyrãva,  ohecha kuaa haguã haʼe kuéra Tupã ombou hague chupe.  Jesús katu heʼi chupe kuéra: —Kuarahy oikévo peẽ peje: “Ára porãta hína” pehecha ramo ára pytãmbaha.  Ha koʼẽvo katu peje: “Ára vaíta hína. Ára niko ijaraipa ha pytãmba.” Peẽ niko peikuaa mbaʼépa ojehúta árare pemañárõ. Mbaʼéicha rupi piko ndapeikuaái mbaʼépa heʼise umi mbaʼe koʼágã ojehúva?  —Tekove ahẽ Tupãre ojeroviaʼỹva ñemoñarénte ojerure ohecha haguã mbaʼe hechapyrãva.  Ndojechauka moʼãi peẽme mbaʼeveichagua hechapyrãva. Tupã ohechaukáta peẽme maranduhára Jonás rehe ojapo haguéicha. Upépe oheja chupe kuéra ha oho.   Hemimboʼe kuéra oguahẽvo pe yguasu mboypýri, ohecha kuaa hikuái hesarái hague ogueraha haguã hembiʼurã nguéra.  Ha Jesús heʼi chupe kuéra: —Peñeñangarekóke umi fariséo  ha Saduséo kuéra rova mokõigui.   Hemimboʼe kuéra katu heʼi ojupe: —Upéva niko heʼi ndajarúigui mbuja.   Ha Jesús oikuaa mbaʼépa heʼi hikuái, ha upévare heʼi chupe kuéra: —Mbaʼére piko peñeʼẽterei ndaperekoiha mbuja? Pejeroviaʼi etépa che rehe.  Na pene manduʼái ngaʼu piko ambojaʼo hague 5 mbuja 5.000 kuimbaʼépe,  ha mboy ajakápa pembyaty hembyrégui?  Na pene manduʼái ngaʼu piko ambojaʼo hague umi 7 mbuja umi 4.000 kuimbaʼépe,  ha mboy ajakápa pembyaty hembyrégui?  Ndapehecha kuaái raʼe na ñeʼẽi hague peẽme mbujáre. Haʼese kuri peẽme peñeñangareko haguã umi fariséo ha Saduséo kuéra rova mokõigui.   Upépe ae ohecha kuaa hikuái Jesús ndeʼíri hague chupe kuéra oñeñangareko haguã mbuja mbovuhágui. Pe heʼise vaekue chupe kuéra niko oñeñangareko haguã umi mbaʼe fariséo ha Saduséo kuéra oporomboʼévagui.   Jesús oho táva Cesarea Filípope, ha upépe oĩ aja oporandu hemimboʼe kuérape: —Che, yvypóraicha aju vaekue rehépa, mavaha chépa ojeʼe?   Haʼe kuéra heʼi chupe: —Oĩ heʼíva ndeha Juan Bautista. Oĩ heʼíva ndeha Elías, ha oime katu heʼíva ndeha Jeremías térã ambue maranduhára.   Jesús oporandu chupe kuéra: —Ha peẽ piko mbaʼe peje, mávapa che?   Ha Simón Pedro heʼi chupe: —Nde hína upe Mesías, Tupã rembiporavo ha Tupã oikovéva Raʼy.   Jesús heʼi chupe: —Revyʼaitétapa nde Simón, Juan raʼy. Avave rupi ndereikuaái kóva, che Túva yvágape oĩva oikuaaukáva ndéve.  Che haʼe ndéve Pedro, nde réra niko heʼise ita. Ko ita ári amopuʼãta che Iglésia, ha mano jepe ndaipuʼaka moʼãi hese.  Ameʼẽta ndéve ñesãmbyhy yvágagui oúva rokẽ peʼaha. Ha opa mbaʼe nderehejáiva ojehu ko yvy ári, ndojehu moʼãi avei yvágape. Ha opa mbaʼe nde rehejáva ojehu ko yvy ári, ojehúta avei yvágape.   Upéi Jesús heʼi hemimboʼe kuérape ani haguã omombeʼu avavépe haʼeha upe Mesías, Tupã rembiporavo.   Upe ára guive Jesús oñepyrũ heʼi hemimboʼe kuérape haʼe oho vaerãha Jerusalénpe. Ha upépe myakãhára kuéra, paʼi ruvicha kuéra ha umi Moisés rembiapoukapy mboʼeha heta ombohasa asytaha chupe. Heʼi chupe kuéra haʼe ojejukataha ha oikove jeytaha mbohapy ára rire.  Upépe Pedro ogueraha chupe haʼeñoháme, ha heʼi chupe anive haguã péicha oñeʼẽ. Heʼi chupe: —Mbaʼeveichavérõ, che Jára! Tupã ndaikatúi oheja ojehu ndéve péicha.   Jesús katu ojere ha heʼi Pédrope: —Ejei che ypýgui, Sataná! Nde, che rape jokose reína. Nde niko yvypóraicha reñandu koʼã mbaʼe, ndahaʼéi Tupã oñandukaháicha.   Upéi Jesús heʼi hemimboʼe kuérape: —Oime ramo che moirũséva toñembyesarái ijehegui, tohupi ikurusu ijapére, ha ta che moirũ.   Pe hekovére hakateʼỹva, omanóta. Pe omanóva che rehehápe katu, oikovéta.   Mbaʼépa oguenohẽne yvypóra oguerekopárõ opaite mbaʼe ipópe, ha oñehundi ramo haʼe? Mbaʼeve! Mbaʼépa ikatúne yvypóra omeʼẽ oikove jey haguã? Mbaʼeve!  Che, yvypóraicha aju vaekue, aju jeývo, ajúta che Túva reko mimbipa reheve ha hemimbou kuéra reheve.  Ha upévo Tupã omyengoviáta peteĩ-teĩme hembiapokue ojerureháicha.   Añetehápe haʼe peẽme, koʼápe oĩva apytépe oĩ nomano moʼãiva che recha mboyve chéve, yvypóraicha aju vaekue, ajúvo apórosãmbyhy haguã. Upe rire, 6 ára haguépe Jesús ogueraha Pédrope, ha Santiago ha tyvýra Juánpe, ha ojupi hikuái peteĩ yvyty ijyvatéva ruʼãme.  Upépe henondépe kuéra, Jesús rete oñemoambue ohóvo. Hova oñepyrũ omimbi kuarahýicha, ha umi ijao katu morotĩ sakã ha ojajaipa.  Ha peichahágui katu ohecha Moisés ha Elíaspe, oñemongetáva hína Jesús ndive.  Upépe Pedro heʼi Jesúspe: —Che Jára, iporãite niko ikatúre roime koʼápe. Reipotárõ ajapóta peẽme pene rendaguã, peteĩ ne mbaʼerã, peteĩ Moiséspe guarã ha Elíaspe guarã avei.   Pedro oñeʼẽ aja, ou peteĩ arai omimbipáva ha ojahoʼi chupe kuéra. Pe araígui oñehendu peteĩ ñeʼẽ heʼíva: —Kóva hína che Raʼy ahayhuetéva, che aiporavo vaekue.  Pehendu chupe. ,   Hemimboʼe kuéra ohendúvo upéva, oñesũ omboja peve hova yvýre, okyhyjégui etereígui.  Jesús katu oñemboja hendápe kuéra. Ha opokóvo hese kuéra heʼi: —Pepuʼã, ani pekyhyje.   Ha ojesarupívo, ndohecha véima avavépe. Jesús haʼeñoha mante ohecha.   Oguejykuévo pe yvytýgui, Jesús heʼi chupe kuéra: —Aníke pemombeʼu avavépe ko pehecha vaekue che, yvypóraicha aju vaekue, aikove jey peve omanóva apytégui.   Hemimboʼe kuéra oporandu Jesúspe: —Mbaʼére piko umi Moisés rembiapoukapy mboʼeha heʼi Elías ou raẽ vaerãha?   Jesús heʼi chupe kuéra: —Añete niko Elías raẽ ou vaerãha, ha haʼe omoĩmba porã vaerã opaite mbaʼe hekópe.  Ha che haʼe peẽme, Elías oúma hague ha avave ndoikuaái hague chupe.  Upévare ojapo hikuái hese opa ojaposéva. Péicha avei che, yvypóraicha aju vaekue, ahasa asýta ipópe kuéra.   Upépe ae, hemimboʼe kuéra ohecha kuaa Jesús oñeʼẽ hague chupe kuéra Juan Bautista rehe.   Oguahẽvo hikuái opavave oĩháme, oñemboja Jesús rendápe peteĩ karai, oñesũ henondépe ha heʼi chupe:   —Karai, eiporiahurerekomína ko che raʼýpe. Imbaʼasy ojopy jave chupe niko oity jepi chupe ha upévare oiko asyeterei. Hetáma péicha hoʼa tatápe térã ýpe.  Jesús heʼi upémarõ: —Há, tekove jeroviaʼỹ! Arakaʼe peve piko aiméta pene ndive, arakaʼe peve piko aikóta pende reheve? Peru chéve pe mitã rusu.   Upépe Jesús oñeʼẽ hatã pe mbaʼe pochýpe, ha omosẽ pe mitãgui. Pe mitã okuera upepete.   Upéi umi hemimboʼe kuéra oñeʼẽ Jesús ndive haʼeñoháme, ha oporandu chupe: —Mbaʼére piko ndaikatúi raʼe ore romosẽ pe mbaʼepochy?   Jesús heʼi chupe kuéra: —Ndapejeroviapáigui Tupãre. Añete haʼe peẽme, pende jerovia michĩ ramo jepe oimeraẽ mbaʼe raʼỹi michĩve vaicha, pejéta peteĩ yvytýpe: “Ejei koʼágui. Eva amo”,  ha pe yvyty ováta. Oimeraẽ mbaʼe ikatúne pejapo.  (Péicharõ jepe, peñemboʼe ramo ha Tupãme pe mombaʼe guasúvo ndapeʼúi ramo mbaʼeve añoite, ikatúne pemosẽ koʼãichagua mbaʼe pochy).   Oiko aja hikuái Galiléa rupi Jesús oñeʼẽ hemimboʼe kuérape kóicha: —Che, yvypóraicha aju vaekue, haʼáta hína yvypóra kuéra pópe.  Haʼe kuéra che jukáta, mbohapy ára haguépe katu aikove jeýta. Kóva ohendúvo, tuicha oñembyasy hikuái.   Jesús ha hemimboʼe kuéra oguahẽ rire táva Cafarnaúmpe, umi viru ombyatýva Tupaópe guarã  oho Pedro rendápe ha oporandu chupe: —Pene mboʼehára piko omeʼẽ oikóvo pe viru tupaópe guarã?   Ha Pedro heʼi chupe: —Omeʼẽ. Upéi, Pedro oikévo Jesús rógape, Jesús raẽ imanduʼa Pédrope, ha oporandu chupe: —Simón, mbaʼépa nde ere? Mburuvicha kuéra ombyaty ramo viru, mávarepa haʼe kuéra omopẽ?  Hetãgua kuérarepa térã ambue tetãguáre?   Pedro heʼi chupe: —Ambue tetãguáre. Jesús heʼi chupe: —Péicharõ niko hetãgua natekotevẽi omeʼẽ.  Péicharõ jepe, ani haguã ipochy ñane ndive avave, tereho ýpe ha eity ne pinda. Pe pira reikutu raẽva jurúpe rejuhúta viru ohupytýva ñande mokõime guarã. Eraha ha emeʼẽ chupe kuéra upéva. Upérõ avei, hemimboʼe kuéra oñemboja Jesús rendápe ha oporandu chupe: —Máva piko pe mbaʼe guasuvétava Tupã oporosãmbyhývo yvágape?   Upépe Jesús ohenói peteĩ mitãme ha omoĩ ijapytépe kuéra,  ha heʼi: —Añetehápe haʼe peẽme, ndapeiko jeýi ramo mitãicha, ndapeike moʼãi Tupã sãmbyhy yvágape.   Pe oñemomirĩva ko mitãicha, upéva pe mbaʼe guasuvétava Tupã sãmbyhýpe yvágape.  Ha oimeraẽva, che rérape oguerohorýva peteĩ mitã koichagua, chéve che rerohory.   Oimeraẽ oitýva angaipápe peteĩ mitãicha che rehe ojeroviávape, iporãve vaerã ojeitýrõ chupe yguasúpe ita guasu ijajúri.  Upévare, nde po térã nde py ne reitýtarõ angaipápe, eikytĩ ha mombyry emombo. Iporãve niko reikove ramo Tupã ndive nde py térã nde poʼỹre, rejeity rangue tata ogueʼỹvape, nde po ha nde py mokõive reheve.   (Che, yvypóraicha aju vaekue, aju anohẽvo jejopy vaígui opa oñehundítava.)   Mbaʼépa peẽ peimoʼã ojapotaha peteĩ kuimbaʼe oguerekóva 100 ovecha, ha okañy ramo chugui peteĩ? Ohejáne ñúme umi 99, oho haguã oheka pe okañy vaekue.  Ha na nde renduséi ramo katu, ehenói peteĩ térã mokõime, ikatu haguã opa ojeʼéva tojeʼe mokõi térã mbohapy rovake.   Ha chupe kuéra nohenduséi ramo katu, emombeʼu opavave rovake tupaópe. Ha upépe nohenduséi ramo katu, pereko chupe pende reheguaʼỹva ramo térã viru ombyatýva Rómape guarãicha.    Añetehápe haʼe peẽme, opa mbaʼe peẽ pe apytĩva ko yvy ári, oñeapytĩta avei yvágape. Ha opa mbaʼe peẽ pejoráva ko yvy ári, ojejoráta avei yvágape.   Che haʼe avei peẽme: Mokõi pende apytégui peñemoĩ ramo peteĩ ñeʼẽme ha peñemboʼe he Túva yvágape oĩvape pejerure haguã chupe oimeraẽ mbaʼe, haʼe omeʼẽta peẽme katuete.  Upépe Pedro oñemboja Jesús rendápe ha heʼi chupe: —Che Jára, mbovy jevyvépa che rapicha rembiapo vaikue aheja rei vaerã chupe? Iporãma piko 7 jevyve aheja rei ramo?   Jesús heʼi chupe: —Nahániri. Iporãta 70 jey 7 reheja rei ramo.   Upévare, Tupã sãmbyhy yvága pegua niko kóicha hína. Oĩ vaekue peteĩ mburuvicha guasu oikuaa porãséva mbaʼéichapa umi chupe ombaʼapóva oĩ hendive viru porúpe.  Jesús heʼipa rire koʼã mbaʼe, osẽ oho Galiléagui ha oguahẽ Judéape, opytáva kuarahy resẽ gotyo ysyry Jordángui.  Heta umi ohóva hapykuéri, ha upépe omonguera hasývape.   Fariséo kuéra oñemboja Jesús rendápe omoñuhã haguã chupe. Oporandu chupe hikuái: —Ikatúpa peteĩ ména opoi hembirekógui oimeraẽ mbaʼére?   Jesús heʼi chupe kuéra: —Ndapeikuaái ngaʼu piko Ñandejára Kuatia ñeʼẽme heʼiha, Tupã ojapo ramo guare yvypórape iñepyrũmbýpe, ojapo hague kuimbaʼe ha kuña?   Heʼive avei: “Upévare pe kuimbaʼe oheja vaerã itúva ha isýpe, ojoaju haguã hembireko ndive, ha oiko mokõivégui peteĩ.”   Péicharõ, upe guive haʼe kuéra ndahaʼe véima mokõi yvypóra, peteĩntema. Upévare, yvypóra ndoipeʼái vaerã ojuehegui umi Tupã ombojoaju vaekue.   Upépe umi fariséo heʼi chupe: —Mbaʼére piko aipo ramo Moisés rembiapoukapýpe heʼi kuimbaʼe omeʼẽ vaerãha hembirekópe kuatia jueja rehegua, ha upéi opoi chugui?   Jesús heʼi chupe kuéra: —Pende pyʼa hatãguinte Moisés oheja vaekue peẽme pepoi pene rembirekógui. Iñepyrũmbýpe ndaupéichai vaekue.  Che katu haʼe peẽme, “Oimeraẽva opoírõ hembirekógui, ha ndahaʼéi ramo ñemyakã ratĩ haguére, pe kuimbaʼe omenda jeýrõ, oporomyakã ratĩ hína. Ha pe omendáva pe kuña ojepoívare, oporomyakã ratĩnte avei hína.”   Upévo hemimboʼe kuéra heʼi chupe: —Péicha oikótarõ peteĩ kuimbaʼe hembireko ndive niko, iporãve nomendái.   Jesús heʼi chupe kuéra: —Nda opavavéipe niko oñemeʼẽ ohecha kuaa haguã ko haʼéva peẽme. Umi Tupã omeʼẽvape, haʼe kuéra mante ohecha kuaa.  Heta mbaʼére niko peteĩ kuimbaʼe ikatu nomendái. Oĩ umi ou ypy guive ko yvy ári, ikatuʼỹva voínte oiko kuña ndive ha upévare nomendái. Oĩ avei umi ikatuʼỹva omenda oñehaʼỹiʼo haguére, ha oĩ katu omendaʼỹva ñesãmbyhy yvágui oúva rehehápe. Upe oñemeʼẽvape koʼã mbaʼe ohecha kuaa haguã, tohecha kuaa.   Heta mitã mimi ojereraha Jesús rendápe, haʼe omoĩ haguã ipo iñakãre ha oñemboʼe haguã hese kuéra. Umi hemimboʼe kuéra katu, ipochy umi mitãme oguerúva ndive.   Jesús heʼi chupe kuéra: —Peheja umi mitã tou che rendápe, ha ani pejoko. Umi haʼe kuéraicha guápe guarã niko hína ñesãmbyhy yvágagui oúva.   Ha omoĩ ipo iñakã ári kuéra. Upéi haʼe osẽ oho upégui.   Peteĩ kariaʼy oguahẽ Jesús rendápe ha oporandu chupe: —Mboʼehára, mbaʼe iporãvapa ajapo vaerã ahupyty haguã jeikove opaveʼỹva?   Jesús heʼi chupe: —Mbaʼéicha rupi piko reporandu chéve mbaʼépa hína pe iporãva? Tupã rehe añónte niko ikatu jaʼe upéva. Ha reikovese ramo, ejapo Tupã rembiapoukapy heʼíva.   Pe kariaʼy heʼi chupe: —Mavaitévapa? Ha Jesús heʼi chupe: —Ani reporojuka,  ani reporomyakã ratĩ,  ani remonda,  ani eñeʼẽ rei nde rapicháre,   emombaʼe nde ru ha nde sýpe,  ha ehayhu nde rapichápe rejehayhuháicha nde.   Pe kariaʼy heʼi chupe: —Opa umíva niko ajapopáma. Mbaʼéiko ajapove vaerã?   Jesús heʼi chupe: —Nde reko porãse ramo Tupã oipotaháicha, tereho eñemumba opa rerekóvare ha emeʼẽ mboriahúpe. Péicharõ rerekóta mbaʼeta yvágape. Upéi, eju che moirũ.   Pe kariaʼy ohendúvo upéva, tuicha ñembyasýpe oho, heta mbaʼe oguerekógui.   Upépe Jesús heʼi hemimboʼe kuérape: —Añete haʼe peẽme, hasyha umi imbaʼe retávape oike haguã Tupã sãmbyhýpe.   Haʼeve katu peẽme, hasyvéta peteĩ imbaʼe retávape oike haguã Tupã sãmbyhýpe, peteĩ kavajúgui ohasa rangue ju resa rupi.   Hemimboʼe kuéra ohendúvo upéva omombaʼete, ha heʼi ojupe: —Máva piko aipórõ ikatúta oñepysyrõ?   Jesús omaʼẽ hese kuéra ha heʼi: —Yvypóra kuérape guarã upéva ndaikatúi. Tupãme guarã katu ndaipóri mbaʼeve ikatuʼỹva ojapo.   Upémarõ Pedro heʼi chupe: —Ore niko roheja opa mbaʼe ndéve romoirũ haguã. Mbaʼéichapa oñemyengoviáta oréve upéva?   Jesús heʼi chupe kuéra: —Añetehápe haʼe peẽme, oguahẽvo pe ára opa mbaʼe oñembopyahupa jeývo, che, yvypóraicha aju vaekue, aguapýta che guapyha omimbipávape.  Ha peẽ che moirũ vaekue, peguapýta avei 12 guapyhápe, pembojovake haguã umi 12 Israelgua ñemoñarépe.   Ha opa oheja vaekuépe hóga térã ityvýra, térã iteindýra, térã itúva, térã isy, térã hembireko, térã itaʼýra, térã ijyvy che rehehápe, pe peteĩ oheja vaekue rendaguépe ohupytýta 100.  Ha heta umi koʼágã itenondéva, itapykuéta. Ha heta umi koʼágã itapykuéva, itenondéta. Koʼãva hína umi Jesucristo ypykue. Haʼe David ha Abraham ñemoñare vaekue.   Abraham, Isaac ru vaekue; Isaac, Jacob ru ha Jacob katu Judá ha tyvýra kuéra ru.  Judá, Fares ha Zérah ru, ha isy kuéra Tamar. Fares, Hesrón ru; Hesrón, Aram ru;  Aram, Aminadab ru; Aminadab, Nahasón ru; Nahasón, Salmón ru;  Salmón, Booz ru, ha Booz sy Rahab. Booz, Obed ru ha isy katu Rut. Obed, Jesé ru,  ha Jesé, mburuvicha guasu David ru. David, Salomón ru ha isy katu Urías rembirekore.   Salomón, Roboam ru vaekue; Roboam, Abías ru; Abías, Asá ru;  Asá, Josafat ru; Josafat, Joram ru; Joram, Ozías ru;  Ozías, Jotam ru; Jotam, Ahaz ru ha Ahaz, Ezequías ru.  Ezequías, Manasés ru; Manasés, Amón ru; Amón, Josías ru.  Josías, Jeconías ha tyvýra kuéra ru. Upérõ Israelgua kuéra ojereraha vaekue tembiguái ramo Babilóniape.   Upe rire, ou vaekue Salatiel, Jeconías raʼy. Haʼe Zorobabel ru vaekue.  Zorobabel katu Abihud ru; Abihud, Eliaquim ru; Eliaquim, Azor ru.  Azor, Sadoc ru; Sadoc, Aquim ru; Aquim, Eliud ru;  Eliud, Eleazar ru; Eleazar, Matán ru; Matán, Jacob ru.  Jacob, José ru; ha José María ména. María hína, Jesús hérava Cristo, sy.   Upéicha jajuhu oĩha 14 ñemoñare Abraham guive David peve; ha 14, David guive Israelgua Babilóniape ojereraha ramo guare peve; ha 14 avei upe guive, ou peve Cristo.   Jesucristo ou ramo guare kóicha vaekue: Isy María omeʼẽma iñeʼẽ omenda haguã Josére.  Ha oiko mboyve oñondive, María ojejuhu hye guasuha Espíritu Santo rupi.  José katu, kuimbaʼe ijoheipyréva, nomoherakuã vaiséi chupe. Oheja reise moʼãnte chupe, avave oikuaaʼỹre.  Koʼã mbaʼe ombojere aja iñakãme, ojehechauka chupe iképe Ñandejára remimbou, ha heʼi chupe: —José, David ñemoñare, ani rekyhyje reraha haguã ne rembirekorã Maríape. Pe mitã haʼe oguerekótava niko Espíritu Santo puʼaka rupi ou.  María imembýta ha rembohérata pe mitã Jesús.  Haʼe hína upe oguenohẽtava hetã guápe hembiapo vaikuégui.   Koʼã mbaʼe ojehu oiko haguã hekoitépe upe Ñandejára heʼi vaekue maranduhára rupi:   “Kuñataĩ imarãʼỹva hye guasúta ha imemby kuimbaʼéta. Oñembohérata Emanuel, (heʼiséva “Tupã ñane ndive”).”   José opáyvo, ojapo Ñandejára remimbou heʼi haguéicha chupe, ha ogueraha hembirekorã Maríape.  Oikoʼỹre oñondive imemby, ha José ombohéra Jesús. Ñesãmbyhy yvágagui oúva niko ojogua ku kokue járape osẽva pyharevete ohekávo ombaʼapo vaerã chupe iparraltýpe.  Ha oguahẽ umi kaʼaruete oike vaekue, ha chupe kuéra oñemeʼẽ viru ombaʼapórõ guáicha peteĩ ára pukukue.  Upéi, oguahẽvo umi tenondete oike vaekue, oimoʼã chupe kuéra oñemeʼẽ hetavetaha. Chupe kuéra katu oñemeʼẽ umi ambuépe oñemeʼẽ haguéichante.  Oñemeʼẽvo chupe kuéra hembiapokue repy, oñepyrũ ipochy pe óga jára ndive.  Heʼi chupe: “Umi tapykue oike vaekue niko, sapyʼamínte ombaʼapo ha remeʼẽ chupe kuéra oréve remeʼẽháicha, jepe ore ára pukukue rombaʼapo pe kuarahy akúpe.”  Pe óga jára katu heʼi chupe kuéra: “Che irũ, ndajapói niko nde rehe mbaʼeve hendapeʼỹva. Ndajapytái ngaʼu piko raʼe rembaʼapotaha chéve virúre oñemeʼẽva peteĩ ára oñembaʼapóvare?  Erekóma niko ne rembiapo repykue, tereho nde rógape. Che ameʼẽse ramo pe tapykuete oike vaekuépe ndéve ameʼẽháicha,  piko máva heʼíta chéve mbaʼeve, ajapo haguére ajaposéva viru arekóvagui? Nde pochy ngaʼu piko che ndive, che mbaʼe porã haguére?”  Upéi heʼi Jesús: “Ha péicha, umi itenondéva itapykuéta, ha umi itapykuéva itenondéta.”   Jesús ohóvo Jerusalénpe, ogueraha umi 12 hemimboʼe kuérape haʼeñoháme, ha heʼi chupe kuéra:   —Jaha niko ñaína Jerusalénpe. Upépe, che, yvypóraicha aju vaekuépe, oĩta che moĩva paʼi kuéra ruvicha ha Moisés rembiapoukapy mboʼeha pópe, ha haʼe kuéra ojeruréta ajejuka haguã.  Oñemboja Jesús rendápe Zebedeo rembireko, imemby Santiago ha Juan ndive, ha oñesũ haʼe Jesús renondépe, ojerure haguã chupe peteĩ mbaʼe.  Jesús oporandu chupe: —Mbaʼépa reipota ajapo? Haʼe heʼi chupe: —Aipota ere chéve, koʼã che memby mokõi oguapytaha peteĩ nde akatúa gotyo ha ambue nde asu gotyo reguapývo reisãmbyhy mburuvicha guasúrõ.   Jesús heʼi chupe kuéra: —Peẽ niko ndapeikuaái mbaʼépa pejeruréva. Peẽ ngaʼu piko peime pehasa asy haguãicha, che ahasa asytaháicha? Haʼe kuéra heʼi: —Roime rohasa haguã.   Jesús heʼi chupe kuéra: —Pehasa asýta añete che ahasa asytaháicha. Peguapy haguã che ykére katu ndaijái chéve ameʼẽ. Che Túva upéva omeʼẽta umi haʼe ombosakoʼi vaekuépe.   Umi 10 hemimboʼe kuéra ohendúvo upéva, ipochy umi mokõi ojoryvy ndive.  Ha Jesús ohenói chupe kuéra ha heʼi: —Peẽ niko peikuaa mbaʼéichapa mburuvicha kuéra po pohýipe oisãmbyhy umi hetã, ha mbaʼéichapa poguasu kuéra ave oguereko vai chupe kuéra.  Pende apytépe katu ndaupéichai vaerã.  Upéva rangue pe tuichaséva pende apytépe toiko pene rembijokuái ramo.  Ha pe itenondeséva pende apytépe, toiko pene rembiguái ramo.   Che, yvypóraicha aju vaekue, niko ndajúi vaekue che rembiguairã rekávo, aikóvo tembiguáirõ katu,  ha ameʼẽvo che rekove anohẽ haguã hetápe ivaívagui.   Jesús ha hemimboʼe kuéra osẽvo táva Jericógui, heta oĩ ohóva Jesús rapykuéri.  Mokõi ohechaʼỹva oguapy hína pe tape yképe. Ha ohendúvo Jesús ohasaha ohóvo, osapukái hikuái: —David raʼy, ore poriahurerekomína!   Heta oĩ ojaʼóva chupe kuéra okirirĩ haguã, haʼe kuéra katu hatãve osapukái: —Nde, David raʼy, ore poriahurerekomína!   Upévo Jesús opyta, ohenói umi ohechaʼỹvape ha heʼi chupe kuéra: —Mbaʼépa peipota ajapo pende rehe?   Haʼe kuéra heʼi chupe: —Karai, rohechase niko.   Jesús oiporiahurereko chupe kuéra ha opoko umi hesáre. Ha upepete umi ohechaʼỹ vaekue ohecha, ha omoirũ Jesúspe. Jesús ha hemimboʼe kuéra oñemoaguĩvo Jerusaléngui, oguahẽ hikuái táva Betfagé jerére, Yvyty Olivotýpe. Upégui Jesús omondo mokõi hemimboʼépe henonderã,  heʼívo chupe kuéra: —Tapeho peguahẽ amo távape, ha upépe pejuhúta peteĩ vúrro oñeñapytĩva hína, ha imemby hendive. Pejora ha peru chéve.  Ha oimérõ oipotaʼỹva peru, peje chupe: “Ore Jára oikotevẽ hese ha pyaʼe ogueruka jeýta.”   Koʼã mbaʼe ojehu, oiko haguã hekoitépe maranduhára  heʼi vaekue kuatiápe:   Peje umi Sión guápe: “Péina ou pende ruvicha guasu vúrro ári ojejapoʼỹre”.   Upérõ, hemimboʼe kuéra oho ha ojapo Jesús heʼi haguéicha chupe kuéra.  Ogueraha hikuái pe vúrro imemby reheve Jesúspe. Ha haʼe kuéra omoĩ hiʼári ijao ha Jesús ojupi hiʼári.  Ha opavave oipyso ijao haperãme, oĩ katu oikytĩva yvyra rakã ha omyasãiva pe tapére.  Umi tenondete ohóva ha umi tapykue pegua, oñepyrũ osapukái: —Tupã tohovasa mburuvicha guasu David raʼýpe! Toñemombaʼe guasu Ñandejára rérape oúva!  Tupã toñemombaʼe guasu!   Oguahẽvo Jesús Jerusalénpe, opa upepegua ipyʼa tarovapa. Heta oĩ oporandúva: —Máva piko kóva?   Ha umi Jesús ndive ohóva heʼi: —Kóva niko maranduhára Jesús, oúva táva Nazaret Galiléa peguágui.   Jesús oike Tupaópe ha omosẽmba upégui umi upépe oñemúvape. Upépe oĩ umi oñemúva viru tupaópe oñemeʼẽ vaerãre ha omeʼẽva ambue tetã megua virúre. Umíva mesa haʼe oitypa yvýre. Umi pykasu mymbajukarã  rehe oñemúva renda avei oitypa.  Ha heʼi chupe kuéra: —Ñandejára Ñeʼẽme niko heʼi: ‘Che rógare ojeʼéta, ñemboʼehao’.  Peẽ katu pejapo chugui mondaha kuára.   Pe Tupaópe oñemboja Jesús rendápe umi ohechaʼỹva ha ikarẽva, ha haʼe omonguera chupe kuéra.  Umi paʼi ruvicha ha Moisés rembiapoukapy mboʼeha ohechávo umi mbaʼe hechapyrãva Jesús ojapóva, ha ohendúvo mbaʼéichapa umi mitã osapukái Tupaópe “Tupã tohovasa David Raʼýpe”, ipochy.  Ha heʼi Jesúspe: —Rehendu piko mbaʼépa heʼi hikuái? Ha Jesús heʼi chupe kuéra: —Ahendu aína. Ndapeikuaái ngaʼu piko peẽ Ñandejára Ñeʼẽme heʼiha: Mitã nguéra jurúgui ha mitã kambu mimi che mombaʼe guasu vaerã hekoitépe.   Ha oheja chupe kuéra. Osẽ oho upégui táva Betania peve, ha opyta upépe upe pyhare.   Pyhareve, Jesús oho jeývo Jerusalénpe oñandu iñembyahýi.  Ha ohechávo peteĩ ígo máta opuʼãva tape yképe, oñemboja hese ohecha haguã hiʼapa. Ndojuhúi hese hiʼaha, hogue mante oĩ hese. Upépe Jesús heʼi pe ígo mátape: —Nandeʼa moʼã véima arakaʼeve! Ha upepete pe ígo máta ipiru.  Hemimboʼe kuéra ohechávo upéva, ohecha ramoite ha oporandu Jesúspe: —Mbaʼéicha piko pe ígo máta pyaʼete ipirupa?   Jesús heʼi chupe kuéra: —Añetehápe haʼe peẽme, pejerovia ramo ha na pende pyʼa mokõi ramo, upe che ajapo vaekue ko ígo mátare peẽ avei pejapóta, ha hetave mbaʼe. Ikatúta peje peteĩ yvytýpe: “Epuʼã koʼágui ha tereho ejeity y guasúpe” ha oikóta pejeháicha.   Ha pejerovia ramo Tupãre, opa mbaʼe pejeruréva pene ñemboʼépe oñemeʼẽta peẽme.   Jesús oho jey Tupaópe, ha oporomboʼe jave upépe hína, oguahẽ hendápe paʼi ruvicha kuéra ha Israel myakãhára kuéra. Oporandu chupe hikuái: —Máva piko oheja ndéve rejapo haguã koʼã mbaʼe? Máva pokatu rupi reju?   Jesús ombohovái chupe kuéra: —Che aporandúta avei peẽme peteĩ mbaʼe, ha peje ramo chéve, haʼéta peẽme mbaʼéicha rupípa ajapo koʼã mbaʼe.  Peje chéve: Máva piko ombou rakaʼe Juánpe oporomongarai haguã? Tupã térã piko yvypóra? Haʼe kuéra katu oñepyrũ oñomongeta kyreʼỹ oñondive, ha heʼi: “Jaʼe ramo Tupã ombou hague chupe, heʼíta ñandéve: ‘Mbaʼére ndaperoviái raʼe chupe?’  Ha jaʼe ramo yvypóra hague, opuʼãta ñande rehe opavave. Haʼe kuéra niko oguerovia hína Juan, maranduhára hague.”   Upévare heʼi hikuái Jesúspe: —Ndoroikuaái. Upépe Jesús heʼi chupe kuéra: —Upéicharõ, che avei namombeʼu moʼãi peẽme máva pokatu rupípa ajapo koʼã mbaʼe.   Jesús oporandu opavavépe: —Mbaʼépa peje ko peẽme amombeʼútavare. Oĩ vaekue peteĩ kuimbaʼe itaʼýra mokõiva. Ha heʼi pe ijypykuépe: “Che raʼy, tereho embaʼapo ñande parraltýpe.”  Juan Bautista niko ou vaekue pene mboʼévo mbaʼéichapa peiko vaerã, ha ndaperoviaséi vaekue chupe. Umi viru ombyatýva Rómape guarã ha umi kuña reko vai katu oguerovia chupe.  Peẽ pehecha ramo jepe upéva, napembyasýi pende reko vai ha ndapejeréi chugui, perovia haguã chupe.   Pehendu avei kóva: ‘Oiko vaekue peteĩ karai oñotỹka vaekue peteĩ parralty ijyvýpe.  Omongorapy ha upéi ojapouka oñeñami haguãme umi parralʼa. Omopuʼã avei peteĩ óga yvate, upégui oĩ haguã omaña ha oñangarekóva ijyvýre. Upéi katu, oiporuka hepýre mbaʼapohahára kuérape, ha oho mombyry.  Ha heʼi hikuái chupe: —Ojukapáne umi tekove ahẽme, oiporiahurerekoʼỹre chupe kuéra. Upéi omeʼẽne pe ijyvy ambue mbaʼapohárape omeʼẽtava chupe pe imbaʼerãva.   Upépe Jesús heʼi chupe kuéra: —Peẽ niko peikuaa Ñandejára Ñeʼẽ heʼiha: “Upe ita omboykéva umi óga mopuʼãhára upéva ári koʼágã oñemopuʼã. Ñandejára upéicha ojapo ha ore jurujái rohechávo.”   Upévare haʼe peẽme, Tupã sãmbyhy ojepeʼáta pende hegui ha oñemeʼẽta ambuépe, omeʼẽtava hiʼa hekoitépe.  Ha oimeraẽva hoʼáva pe ita hiʼári, opẽmbaitéta. Ha oimeraẽva ári hoʼa ramo pe ita, omonguʼipaitéta chupe.   Umi paʼi ruvicha ha fariséo kuéra ohendúvo umi ñeʼẽ mbojoja Jesús omombeʼúva, ohecha kuaa hese kuéra heʼiha.  Ha omyakãsãse hikuái Jesúspe. Okyhyjénte opavavégui, oguerekógui chupe hikuái maranduhára ramo. Jesús oiporu jey ñeʼẽ mbojoja oñeʼẽ haguã opavavépe. Heʼi chupe kuéra:   —Tupã sãmbyhy yvágape oĩva niko kóicha. Oĩ vaekue peteĩ mburuvicha guasu ojapo vaekue karu guasu taʼýra omendáta haguére.  Umi ojejerure vaekuépe ou haguã katu mbaʼeve ndoikuaaséi. Peteĩva oho ohecha ijyvy, ambue katu oho iñemuháme,  ha umi hembýva katu ojeity umi mburuvicha guasu rembiguái ári, ha oinupã ojuka peve.  Upérõ pe mburuvicha guasu ipochy eterei. Omondo iñorãirõhára kuéra ojuka haguã umi hembiguái jukaharépe ha ohapypa haguã itáva kuéra.  Upéi katu heʼi hembiguái kuérape: “Oĩmbaitéma karu guasu che raʼy mendarã. Umi ajerure vaekuépe ou haguã niko ndaijái voi kuri che rógape ou haguã.  Tapeho aipo ramo umi okáre ha peje pejuhúvape ou haguã ko karu guasuhápe.  Umi hembiguái osẽ pe okáre ha ombyaty opa ojuhúvape. Heko potĩ ha heko vaíva peteĩcha oho, ha péicha ou omyenyhẽ hikuái pe óga.   Upéi katu pe mburuvicha guasu oike ohecha haguã umi ou vaekuépe, ha ohecha peteĩ kuimbaʼépe omondeʼỹ vaekue mendahápe guarã ao.  Umi fariséo oñemoĩ peteĩ ñeʼẽme omoñuhã haguã Jesúspe, ha heʼívare omoĩ vai haguã chupe.  Umi fariséo omondo Jesús rendápe hemimboʼe kuérava apytégui ha avei, umi Herodes rapykuéri oiko hatãva. Heʼi chupe hikuái: —Mboʼehára, roikuaa niko añetévante ereha, ha hekoitépe remboʼeha Tupã rape. Roikuaa avei ndoguapyiha nde rehe mbaʼeve ojeʼéva nde rehe, ha neremañaiha avavére rehecha haguã mbaʼeichaguápa haʼe.  Roikuaase mbaʼépa nde ere kóvape: Iporã piko romeʼẽ viru mburuvicha guasu Roma peguápe, térãpa nahániri?   Jesús katu ohecha kuaa omoñuhãseha chupe hikuái, ha heʼi: —Peẽ tekove ahẽ, rova mokõi. Mbaʼére piko che moñuhãse peína?  Pehechauka chéve pe viru pemeʼẽva jepi. Ha ombohasa chupe hikuái.  Omañávo hese Jesús oporandu chupe kuéra: —Máva raʼãnga ha máva réra piko ko oĩva hese?   Haʼe kuéra heʼi: —Mburuvicha guasu Roma pegua. Jesús heʼi chupe kuéra: —Néi, pemeʼẽ mburuvicha guasúpe mburuvicha guasu mbaʼéva, ha Tupãme Tupã mbaʼéva.   Ohendúvo upéva okirirĩmba hikuái. Oheja chupe, ha osẽ oho hikuái.   Upe árape voi umi Saduséo oho Jesús rendápe. Umi Saduséo niko ndogueroviái omanóva oikove jeyha,  upévare heʼi Jesúspe:   —Mboʼehára, Moisés niko oheja vaekue kuatiáre, peteĩ kuimbaʼe omendáva omano ramo hembireko imembyʼỹre chugui, tyvýra omenda vaerã hembirekorére omoñemoñare haguã tykeʼýra omano vaekuépe.   Oiko vaekue niko koʼápe 7 kuimbaʼe ojoryvýva. Pe ijypykue omenda ha upéi omano, ha hembireko naimembýigui chugui, opyta tyvýrape.  Upéicha avei ojehu pe mokõiháme ha pe mbohapyhápe, ohupyty peve pe ipahaguépe.  Amo ipahápe omano avei pe kuña.  Ha néi, ágã ojeikove jey vove, máva rembirekótapa hína pe kuña, koʼã 7 omenda vaekue hese apytégui?   Jesús heʼi chupe kuéra: —Tuicha pejavy. Peẽ ndapeikuaái Ñandejára Ñeʼẽ térã Tupã pokatu.  Ágã ojeikove jey vove, kuimbaʼe ha kuña nomenda moʼã véima ojuehe. Oikóta chugui kuéra, Tupã remimbou yvágape guáicha.  Ha ndaperoviaséi ramo omanóva oikove jeyha, ndapeikuaái ngaʼu piko pe Tupã heʼi vaekue peẽme? Haʼe heʼi vaekue:  “Che hína Abraham, Isaac ha Jacob Tupã.”  Haʼe niko ndahaʼéi omanóva Tupã. Oikovéva Tupã katu.   Ohendúvo upéva, opavave ohecha ramo umi mbaʼe Jesús omboʼéva.   Umi fariséo ohendúvo Jesús omokirirĩ hague umi Saduséope, oñembyaty hikuái ha oho Jesús rendápe.  Peteĩva, Moisés rembiapoukapy mboʼeha, omoñuhã haguãicha oporandu chupe:   —Mboʼehára, mávapa umi Tupã rembiapoukapy apytépe mbaʼe guasuvéva?   Jesús heʼi chupe: —‘Ehayhu Tupã nde Járape ne nde pyʼaite guive, ne ánga rugua guive ha ne arandukue reheve.’   Kóva hína pe mbaʼe guasuvéva ha pe tenondeteguáva.  Upéva rire oúva ojogua chupe, ha heʼi kóicha: ‘Ehayhu nde rapichápe rejehayhuháicha nde.’   Koʼã mokõi tembiapoukapy ári oguapy hína Moisés rembiapoukapy ha opa mbaʼe maranduhára  kuéra omboʼe vaekue.   Jesús oñeʼẽ umi fariséo oñembyaty vaekuépe,  ha oporandu chupe kuéra: —Mbaʼépa peẽ peje pe Mesías rehe? Máva ñemoñarépa haʼe? Heʼi hikuái chupe: —David ñemoñare.   Upépe Jesús heʼi chupe kuéra: —Mbaʼéicha rupi piko David, Espíritu Santo rupi heʼi chupe “che Jára”? David niko heʼi vaekue:   Ñandejára heʼi che Járape “Eguapy che akatúa gotyo, tamoĩ ne pyenda ramo umi nde rayhuʼỹva”.   David voi niko heʼi chupe “Che Jára”? Mbaʼéicha piko aipórõ pe Mesías David ñemoñaréta?   Ha avave ndaikatúi ombohovái chupe. Upe guive avave noñehaʼãvéi oporandu chupe mbaʼeve. Upe rire Jesús oñeʼẽ opavavépe ha hemimboʼe kuérape. Heʼi chupe kuéra:   —Umi Moisés rembiapoukapy mboʼeha ha umi fariséo kuéra ári oĩ oikuaaukávo Moisés rembiapoukapy.  Pejererekóke peẽ tembiapoukapy mboʼeha ha peẽ fariséo kuéra rova mokõi! Peẽ peipeʼapa hóga umi kuña imenaveʼỹvagui ha upéi katu pembohasa haguã, peñemboʼe puku-puku. Upévare peẽ peñenupã pohyivéta.   Pejererekóke peẽ Moisés rembiapoukapy mboʼeha ha peẽ fariséo kuéra rova mokõi! Peẽ pehóva opa rupi ko yvy ári, ha pehasa yguasu mboypýri ave, peteĩnte jepe pembojerovia haguã Tupãre, judío kuéraicha. Upéva pejapo haguére, haʼe kuéra oho joʼa-joʼa vaerã aña retãme.   Peẽ tekove tavy resatũ! Máva piko pe mbaʼe guasuvéva? Pe óro piko, térãpa pe Tupao? Pe óro niko oñemboyke Tupãme guarã Tupao ryepýpe oĩ haguére.”  Peẽ peje avei: “Oime ramo omeʼẽva iñeʼẽ altar  rehe ojapotaha peteĩ mbaʼe, upéva ndahaʼéi mbaʼeve. Omeʼẽ ramo iñeʼẽ umi mbaʼe kuaveʼẽ altar ári oĩvare katu, ojapo mante vaerã pe heʼi haguéicha.”  Peẽ tekove tavy resatũ! Máva piko pe mbaʼe guasuvéva? Umi mbaʼe kuaveʼẽ, térãpa pe altar? Umi mbaʼe kuaveʼẽ niko oñemboyke Tupãme guarã oĩ haguére pe altar ári.  Pe omeʼẽva iñeʼẽ altar rehe, nomeʼẽi iñeʼẽ pe altar rehe año. Omeʼẽ hína iñeʼẽ opa mbaʼe hiʼári oĩvare.  Ha pe omeʼẽ iñeʼẽ Tupaóre, nomeʼẽi iñeʼẽ Tupaóre año. Omeʼẽ hína iñeʼẽ Tupãre, ypýpe oikóvare.  Upe iñeʼẽ omeʼẽva yvágare, omeʼẽ hína iñeʼẽ Tupã guapyháre ha Tupã,  upépe oguapýva rehe voi.   Pejererekóke peẽ Moisés rembiapoukapy mboʼeha ha peẽ fariséo kuéra rova mokõi! Peẽ pemeʼẽ Tupãme 10gui peteĩ pene ménta, anís ha komíno jepe.  Upéi katu pende resarái Tupã rembiapoukapy pene mboʼeha pende reko joja vaerãha, peporoporiahurereko vaerãha ha pejerovia vaerãha Tupãre. Koʼãva raẽvete pejapo vaerã ha upéi katu umi ambue.  Ehendúke, nde fariséo resatũ. Emopotĩ raẽ ne mbayru ha ne ñaʼẽmbe hyepy guio, péicharõ ipotĩne avei ijape guio.   Pejererekóke peẽ Moisés rembiapoukapy mboʼeha ha peẽ fariséo rova mokõi! Peẽ haʼete umi omanóva oñeñotỹha renda, morotĩ porãva oka guio,  hyepy guio katu henyhẽ kãnguekuégui ha opaichagua mbaʼe kyʼágui.  Upéi katu peje: “Roikove rire ore ypy kuéra oikove ramo guare, ore ndorojukái vaerã moʼã umi maranduhára kuérape.”  Péicha peñeʼẽvo, pehechauka peẽha voi umi maranduhára jukahare ñemoñare.  Pemoguahẽ huʼãme aipo ramo, pende ru ypy kuerakue omoñepyrũ vaekue.   Peẽ mbói, ha mbói ñemoñare!  Peimoʼã piko ndapeho moʼãiha aña retãme?  Upévare, che amondóta pene rendápe maranduhára, iñarandúva ha mboʼehára kuéra. Umívagui oĩta peẽ pejuka ha pehupítava kurusúre. Umi ambuépe katu peinupãta pende tupaópe, ha pemuñáta pehóvo peteĩ távagui ambuépe okañývo pende hegui.  Ha péicha, opẽta pende rehe opa imarangatúva ko yvy ári jejukakue, Abel pe imarangatuete vaekue raẽ guive,  Zacarías Berequías raʼy peve,  peẽ pejuka vaekue Tupao ha altar paʼũme.  Añete haʼe peẽme, ñenupã opa koʼã jejukakuéregua opẽta opavave koʼágã oikóvare.   Nde Jerusalén, nde Jerusalén, rejukáva maranduhára kuérape  rejapíva itápe umi ñeʼẽ reruha Tupã omboúva ndéve! Hetaitéma niko ambyatyséva ne memby kuéra, ryguasu ombyatyháicha itaʼýra ipepoguýpe, ha ndereipotái!  Jesús osẽ Tupaógui ohóma haguãicha. Upekuévo hemimboʼe kuéra ohupyty chupe, ha imanduʼa chupe Tupaóre ha umi óga heseguáre.  Jesús heʼi chupe kuéra: —Pehecha peína opa koʼã mbaʼe, ajépa. Añetehápe haʼe peẽme, ndopyta moʼãi peteĩ itánte jepe ojoʼári. Oñehundipaitéta.   Upéi oho hikuái Yvyty Olivotýpe. Jesús oguapy upépe, ha hemimboʼe kuéra oñemboja hendápe. Ha upe haʼeñoháme oporandu chupe hikuái: —Roikuaase niko mbaʼéichapa rohecha kuaáta oguahẽmaha pe ára nde reju haguã. Roikuaase arakaʼépa ojehúta umi mbaʼe.   Ha Jesús heʼi chupe kuéra: —Pemaʼẽ porãke. Aníke peheja avave pene mbotavy.  Cháke oĩne heta oúva, ha heʼíne peẽme ijehe cheha. Heʼíta hikuái: “Che hína pe Mesías”, ha hetápe ombotavýta.  Pehendúta oikoha ñorãirõ guasu opa rupi. Anínte peñemondýi. Umíva umi mbaʼe niko ojehu vaerã voínte, ha upéva ndeʼiséi oguahẽmaha pe ára paha.  Peteĩ tetã opuʼãne ambuére, ha opavave opuʼãmbáne ojuehe. Ñembyahýi guasu oĩne opa rupi ha yvy ryrýi heta henda rupi.  Koʼãva niko iñepyrũránte hína.   Upéi peñemyakãsãta ha heta oñemboharáita pende rehe hikuái. Pejejukáta ha avave ndaijaʼe moʼãi pende rehe, che remimboʼe haguére peẽ.   Upéva pehecha vove, umi Judéape oikóva Pyaʼéke toho tokañy yvytýre.  Pe hóga ári oĩva, aníke oguejy oguenohẽ haguã mbaʼeve hógagui.  Pe ñúme oĩva, anítei ojevy ijao píari.   Tojererekóke umi kuña hye guasúva umi árape, térã imemby kambúva. Tuicha ohasa asýta.  Pejerure Tupãme ani haguã ojehu peẽme koʼã mbaʼe roʼy jave térã pytuʼuha árape.  Upérõ, tuicha ojehasa asýta, ojehasaʼỹháicha gueteri ko yvy ári iñepyrũmby guive.  Ha arakaʼeve peichagua jehasa asy ndojehu moʼãvéi.  Ha Tupã nomombykýi rire umi ára umi imbaʼéva rehehápe, avave ndopytái vaerã moʼã hekove. Umi imbaʼéva, haʼe oiporavo vaekue rehehápe katu omombykýta.   Ha umíva umi árape oĩ ramo heʼíva peẽme: “Péina ápe pe Mesías” térã “Péina upépe”, ani perovia.  Cháke oúta hína heta mesías guaʼu ha maranduhára  japu peẽme. Ha heta mbaʼe hechapyrãva ojapóta, ombotavy haguã Tupã rembiporavópe jepe, ikatúrõ.  Amombeʼu hína peẽme koʼã mbaʼe, ojehu mboyve.  Upévare, oĩ ramo heʼíva peẽme: “Pe Mesías oime hína yvy ojeikoʼỹháme”, ani peho. Ha heʼi ramo peẽme: “Péina ápe, okañy hína”, ani perovia.  Ára vera ojechaháicha kuarahy resẽ guive kuarahy reike peve, péichata avei ajuha ára che, yvypóraicha aju vaekue.   Teʼõngue oĩháme, ijaty yryvu.   Umi jehasa asyha ára ohasa riremi, kuarahy iñipytũmbáta,  jasy ndohesape moʼãvéi,  mbyja kuéra hoʼapáta yvágagui,  ha opa mbaʼe yvágape oĩva okuchupáta.   Péicha avei, pehecha vove ojehu koʼã mbaʼe peikuaáta hiʼaguĩmaha che, yvypóraicha aju vaekue, aju jey haguã.  Añetehápe haʼe peẽme: Koʼã mbaʼe ojehupáta omano mboyve umi koʼágã oikovéva.  Yvága ha yvy opáta, che haʼéva katu ojehu vaerã katuete.   Mbaʼe árapepa térã arakaʼetépa avave ndoikuaái. Tupã remimbou kuéra jepe ndoikuaái, che, Tupã Raʼy, jepe ndaikuaái. Che Ru añoite mante oikuaa.   Ovyʼaite vaerãnepa pe tembiguái, ijára oguahẽ vove ojuhúva ojapopaha hekópe hembiapo.  Añetehápe haʼe peẽme, pe óga jára omoĩne ipoguýpe opa oguerekóva.  Pe tembiguái iñaña ramo katu, oimoʼãne ijára hiʼaretaha,  ha oñepyrũ oñemboharái hapicháre, ha osẽ okaru ha omboyʼu umi tekove kaʼu ndive.  Ha ijára ou jeýne haʼe oimoʼãʼỹve ha ohaʼarõʼỹve jave,  omyanguʼíne chupe teju ruguáipe, oñembyepotiháicha hova mokõivape. Ha upépe ojaheʼo soróta ha hãi mante opururũta. Upe Tupã sãmbyhy yvága pegua kóichata. Oĩ vaekue 10 kuñataĩ, peteĩ pyhare ojapyhýva imbaʼe rendy  ha pe kuñataĩ omendátava ndive osẽva ohuguãitĩ pe imenarãme.  Pe iñakã porãvévape oheja hetave ha umi ambuépe katu michĩve. Pe tenonde guápe oheja 5.000 óro pehẽngue, pe ambuépe 2.000 ha pe tapykue guápe katu 1.000. Peteĩ-teĩme omeʼẽ upe ikatupyryháicha, ha upéi osẽ oho mombyry.  Upe 5.000 ohupyty vaekue, oho omombaʼapo pe iviru ha omomemby 5.000 jey.  Upe 2.000 ohupyty vaekue oho avei omombaʼapo pe iviru, ha omomemby jey 2.000.  Upe 1.000 ohupyty vaekue katu, oho oñotỹ pe ijára viru peteĩ yvykuápe.   Ha are rire, ou jey umi tembiguái jára ha oporandu chupe kuéra mbaʼépa ojapo rakaʼe pe viru chupe kuéra oheja vaekuére.  Akyhyjégui nde hegui, aha añotỹ yvy guýpe pe nde viru. Kóina, kóva ne mbaʼe hína.”  Upépe pe karai heʼi chupe: “Nde tekove ateʼỹ. Mbaʼeverã niko na ne porãi. Ha reikuaa porã amonoʼõha añemitỹʼỹ haguégui, ha ambyatyha amosarambiʼỹ haguégui.  Upévare remoĩ vaerã moʼã che viru ikatuhápe oñemombaʼapo. Péicharõ aju jeývo aguenohẽ, imemby vaerã moʼã chéve michĩmínte jepe raʼe.”  Ha heʼi umi upépe hendive oĩvape: “Peipeʼa chugui 1.000 oguerekóva ha pemeʼẽ pe 5.000 oguerekóvape.  Upe oguerekóvape, oñemeʼẽvéta ha hembypáta chupe. Upe oguerekoʼỹvagui katu, ojepeʼáta pe michĩmi oguerekóva jepe, ha mbaʼevete ndopyta moʼãi chupe.   Ha opa tetãgua kuéra oñembyatypáta che renondépe, ha che oipeʼáta ojuehegui, ku ovecha rerekua oipeʼaháicha ijovecha ha ikavara kuéra ojuehegui.  Amoĩta umi ovecha che akatúa gotyo ha umi kavara katu che asu gotyo.  Upépe che haʼéta umi che akatúa gotyo guápe: “Peju, peẽ che Túva pende rovasa vaekue. Peju ha peñemombaʼe Tupã sãmbyhýre haʼe voi ojapo vaekue iñepyrũmbýpe peẽ guarã.  Che ñembyahýi ramo guare, peẽ na che mongarúi vaekue. Che yuhéi ramo, na che mboyʼúi vaekue.  Aiko ramo mombyryguáva ramo, na che moguahẽi vaekue pende rógape. Che opívo ramo, na che mondéi vaekue. Che rasy ramo ha aime añemyakãsãhápe, na che andúi vaekue.”  Upépe haʼe kuéra heʼíta chéve: “Ore Jára, arakaʼe piko ore rohecha ne ñembyahýi ramo, térã nde yuhéi, térã mombyrygua reiko ramo, térã nde opívo, térã nde rasy, térã reñemyakãsãhápe, ha ndéve noroipytyvõi?”  Ha che haʼéta chupe kuéra: “Añetehápe haʼe peẽme, opa mbaʼe ndapejapói vaekue peteĩva umi michĩvévare, che rehe ndapejapói ramo guáicha.”   Ha koʼãva ohóta ñenupã opaʼỹháme, ha umi heko potĩva katu tekove opaʼỹháme. Jesús oñeʼẽmba rire koʼã mbaʼére, heʼi hemimboʼe kuérape:   —Peẽ niko peikuaa, mokõi arahápe Páskua aretéta  hína. Ha upévo che, yvypóraicha aju vaekue, añemyakãsãta ha añemosãingóta kurusúre.   Upérõ umi paʼi ruvicha, umi Moisés rembiapoukapy mboʼeha, ha myakãhára kuéra Israelgua oñembyatypa paʼi guasu Caifás róga guasúpe.  Upépe oñomongeta hikuái mbaʼéichapa omoñuhã kuaa Jesúspe omyakãsã haguã chupe, ha upéi ojuka.  Ha heʼi hikuái: —Anínte jajapo arete jave, ani ágã oñepuʼãmba ñande rehe.   Jesús oĩ jave Betániape, Simón pe ijai karu vai vaekue rógape,  oguahẽ hendápe peteĩ kuña, ha ipópe peteĩ mbayru mbaʼe hyakuã porã ha hepýva reheve. Ha Jesús oguapy aja mesápe, pe kuña oñohẽ pe mbaʼe ryakuã porã Jesús akãre.   Hemimboʼe kuéra ohechávo upéva ipochy, ha oñepyrũ heʼi: —Maerã piko ohundi rei pe mbaʼe repyete?  Upéva niko hepy omeʼẽ vaerã moʼã, ha hepykuépe oñepytyvõ mboriahúvape.   Jesús ohendu upéva ha heʼi chupe kuéra: —Maerã piko péicha peñeʼẽ ko kuñáre? Mbaʼe iporãva niko ko ojapóva che rehe.  Mboriahu kuéra niko oiko tapiáta pende apytépe.  Chéve katu nda che rereko moʼãi opa ára.  Ko kuña oñohẽnguévo che akãre pe mbaʼe ryakuã porã, che mbosakoʼi hína añeñotỹ haguã.  Añetehápe haʼe peẽme, mamo oñemyerakuãha rupi marandu porã, yvy jerekuévo, oñemombeʼúta avei ko kuña ojapo vaekue, ha oikóta hese manduʼa.   Upéi, peteĩ umi 12 Jesús remimboʼe kuérava, hérava Judas Iscariote, oho umi paʼi ruvicha kuéra rendápe.  Heʼi chupe kuéra: —Mbovýpa pemeʼẽta chéve aitýrõ Jesús pende pópe? Ha haʼe kuéra omeʼẽ chupe 30 pira pire pláta guigua.  Ha upe guive, Judas oheka oikóvo mbaʼéichapa oitýta Jesúspe ipópe kuéra.   Pe oñepyrũha árape arete ojeʼuhápe mbuja oñembovuʼỹva, Jesús remimboʼe kuéra ou hendápe ha oporandu chupe: —Moõpa reipota rombosakoʼi ndéve Páskua rembyarete haguã?   Haʼe heʼi chupe kuéra: —Tapeho maʼẽra rógape, ha peje chupe: “Ore mboʼehára heʼika ndéve kóicha: ‘Che ára oguahẽ potáma, ha ahasase nde rógape Páskua arete, che remimboʼe kuéra ndive.’”   Hemimboʼe kuéra ojapopa Jesús heʼi haguéicha, ha ombosakoʼi hikuái Páskua ombyarete haguã.   Upe pyharépe, Jesús oguapy mesápe umi 12 hemimboʼe kuéra ndive;  ha hoʼu aja hikuái hembiʼu, Jesús heʼi chupe kuéra: —Añetehápe haʼe peẽme, peteĩva pende apytégui che moñuhãta hína.   Upéva tuicha oguapy hese kuéra, ha oñepyrũ oporandu chupe: —Che Jára, ndachéi mbaʼépa hína?   Jesús heʼi chupe kuéra: —Pe imbuja pehẽngue omoheʼõva che rembiʼúpe, upéva che reitýta.   Che, yvypóraicha aju vaekue, amano vaerã voínte, heʼiháicha Ñandejára Ñeʼẽ. Ha tojererekóke pe che reitýva umi che rehe ijaʼeʼỹva pópe. Iporãve vaerã moʼã chupe ohechaʼỹ rire ára resa.   Upépe oñeʼẽ Judas pe oitýtava chupe hína, ha heʼi: —Mboʼehára, ndachéi mbaʼépa hína? Jesús heʼi chupe: —Ndéma niko ere.   Okaru aja hikuái, Jesús ohupi ipópe mbuja, ojeaguije meʼẽ rire Tupãme oipeheʼã chupe kuéra, ha heʼi: —Kóina peʼu, kóva hína che rete.   Upéi ohupi ipópe mbayru kaguy jaʼuha, ha omeʼẽ rire Tupãme ijaguije, ombohasa chupe kuéra heʼívo: —Peʼu kóvagui opavave.  Kóva niko che ruguy,  omoañetéva Tupã ñeʼẽ meʼẽ.  Kóva hína che ruguy oñeñohẽva hetáre, ojeheja rei haguã angaipa.  Ha haʼe peẽme ndaʼu moʼã veimaha ko kaguy, oguahẽ meve upe ára haʼu jeývo kaguy pyahu pene ndive, che Ru oisãmbyhyhápe.   Opuraheipa rire hikuái, oho Yvyty Olivotýpe.  Upépe Jesús heʼi chupe kuéra: —Opavave peẽ che rejapa reíta ko pyharépe. Ñandejára Ñeʼẽme niko heʼi: “Ajukáta pe ovecha rerekuápe, ha umi ovecha isarambipa reíta.”   Aikove jeývo katu pombyaty jeýta Galiléape.   Upépe Pedro heʼi chupe: —Opavave nde reja rei ramo jepe, che ndoroheja rei moʼãi.   Ha Jesús heʼi chupe: —Añetehápe haʼe ndéve, ko pyharépe voi, gállo osapukái mboyve, nde eréta mbohapy jey nda che kuaaiha.   Pedro katu heʼi chupe: —Amano vaerã ramo jepe ne ndive, ndaʼéi chéne ndoroikuaaiha. Ha opavave umi hemimboʼe péicha avei heʼi.   Upéi Jesús oho hemimboʼe kuéra ndive peteĩ hendápe hérava Getsemaníme. Jesús heʼi chupe kuéra: —Pepyta koʼápe ha peguapy. Che aháta amo gotyo añemboʼe.   Ha ogueraha Pedro ha umi mokõi Zebedeo raʼy kuérape. Upépe ou eterei oñembyasy ha ojepyʼapy.  Ha heʼi chupe kuéra: —Ñembyasy che jukátava niko che jopy. Pepyta che ndive koʼápe, ha ani peke.   Ha Jesús oho tenondevemi, oñesũ omboja peve isyva yvýre ha oñemboʼe kóicha: —Che Túva, ikatu ramo embohasa che hegui ko ñembyasy tuichaite. Opáichavo, anítei oiko pe che aipotáva, pe nde reipotávante toiko.   Upéi ou jey umi hemimboʼe kuéra oĩháme, ha ojuhu chupe kuéra okepa joa hína. Heʼi Pédrope: —Ndaikatúi piko peime che ndive pekeʼỹre, sapyʼamínte jepe?  Ani peke ha peñemboʼe ani haguã mbaʼeve pene pyʼa raʼã. Aikuaa pejaposeha iporãva, pende rete katu ikangy.   Ha oheja jey chupe kuéra upépe, ha oho oñemboʼe kóicha: —Che Túva, ndaikatu moʼãi ramo embohasa che hegui ko ñembyasy tuichaitéva, toiko nde reipotaháicha.   Ou jeývo, ojuhu hemimboʼe kuéra okepa. Hopehýigui, umi hesa oñemboty reipa chugui kuéra.  Upémarõ oheja chupe kuéra ha oho jey oñemboʼe. Ha pe oñemboʼe hagueichaite oñemboʼe jey.  Upéi, ojevy hemimboʼe kuéra rendápe, ha heʼi chupe kuéra: —Pekénte gueteri piko hína? Koʼágã niko oguahẽma chéve, yvypóraicha aju vaekue yvy ári, che reitývo ñuhãme iñangaipáva.  Pepuʼã, jaha, péina oúma pe che reitýtava ñuhãme.   Jesús oñeʼẽ aja gueteri hína, Judas peteĩ umi 12 Jesús remimboʼe kuérava oguahẽ. Heta umi hendive oúva kyse puku ha yvyra ipópe kuéra. Ombou chupe kuéra umi paʼi ruvicha ha myakãhára kuéra.  Judas, pe oitýtava Jesúspe ñuhãme heʼi umi hendive ou vaekuépe: —Upe che ahetũva amomaiteívo, upéva hína haʼe. Upéva pemyakãsã.   Ha oñembojávo Jesús rendápe heʼi chupe: —Mbaʼéichapa nde pyhare, mboʼehára. Ha ohetũ chupe.  Jesús heʼi chupe: —Che irũ, nde Pyaʼéke reikopa haguã. Upévo, umi kyse puku ipópe ou vaekue, oñemboja Jesús rehe, omyakãsã chupe ha ogueraha.   Upépe, peteĩva umi Jesús ndive oĩva, ohekýi ikyse puku ha oity paʼi guasu rembiguái peteĩre, ha onambiʼo chupe.  Jesús katu heʼi chupe: —Emoinge jey nde kyse puku hyrúpe. Opa umi kyse pukúpe oñorãirõva, kyse pukúpe jeýnte omano vaerã.  Ndereikuaái piko ikatuha che Rúpe ajerure, ha aipota ramo, haʼe ikatuha ombou hemimbou kuéra 12 atýpe che pytyvõ haguã?  Péicha ajapórõ, piko mbaʼéicha ojehúta upe Ñandejára Ñeʼẽme heʼíva, kóicha tekotevẽha ojehu?   Upépe Jesús oporandu umi ou vaekuépe: —Maerã piko kyse puku ha yvyra pende pópe peju che myakãsã haguã mondahárõ guáicha che? Opa árape niko aguapýva pende apytépe Tupaópe  pomboʼévo, ha upépe nda che myakãsãi.  Ha opa koʼã mbaʼe ojehu hína, oiko haguã hekoitépe umi mbaʼe maranduhára kuéra omoĩ vaekue Ñandejára Ñeʼẽme. Upévo hemimboʼe kuéra ohejapa Jesúspe, ha okañymba hikuái.   Umi omyakãsã vaekue Jesúspe ogueraha chupe paʼi guasu Caifás rógape, umi Moisés rembiapoukapy mboʼeha ha myakãhára kuéra oñembyatyhápe hína.  Pedro katu mombyry guive, oho hapykuéri kuéra pe paʼi guasu róga korapy peve. Upépe oike, ha oguapy umi Tupao pegua ñorãirõhára apytépe oikuaa haguã mbaʼépa ojehúta.   Ha umi paʼi ruvicha, ha myakãhára kuéra opáichavo oheka omoĩ vai haguã Jesúspe, japúpe ramo jepe, ha upevakuére Jesús ojejuka haguã.  Opáichavo, ndojuhúi hikuái mbaʼeve, heta ramo jepe umi oúva ha ijapu. Ipahápema, mokõi kuimbaʼe opuʼã,  ha heʼi: —Kóva ko kuimbaʼe heʼi vaekue: “Mbohapy árape niko aitýne pe Tupao ha mbohapy arahápe amopuʼã jeýne.”   Upépe, pe paʼi guasu opuʼã ha heʼi Jesúspe: —Mbaʼeve piko ndeere moʼãi? Nerehendúi piko mbaʼépa heʼi nde rehe hikuái?   Jesús katu okirirĩnte. Upépe, pe paʼi guasu heʼi chupe: —Tupã oikovéva rérape, haʼe ndéve ere haguã oréve: “Nde piko hína pe Mesías, Tupã Raʼy?”   Ha Jesús heʼi chupe: —Ndéma niko ere. Ha peẽ che recháta, chéve yvypóraicha aju vaekue, aguapy ramo pe Ipuʼakapáva akatúape ha aju ramo arai ári yvágagui.   Upéva ohendúvo, pe paʼi guasu omondoro ijao ha heʼi: —Kóva ko kuimbaʼe ojahéi Tupãre. Nañaikotevẽ véima avavére heʼi vaerã ñandéve mbaʼeve. Pehendúma niko pe heʼíva Tupãre.  Mbaʼépa peje jajapo vaerã hese? Ha haʼe kuéra heʼi: —Hembiapo vai, omano mante vaerã.   Upépe, ondyvu hikuái hováre ha oinupã. Oĩ katu ohova petéva chupe,   ha upéi heʼíva: —Nde Mesías, nde ndajeko maranduhára. Máva piko upe ne nupãva?   Pedro, upe aja, oguapy hína okápe, korapýpe. Ha peteĩ kuña umi paʼi guasu rembiguáiva, oñemboja hendápe ha heʼi chupe: —Nde niko reiko vaekue avei Jesús Galiléagui ndive.   Pedro katu opavave rovake heʼi chupe: —Ndaikuaái mávarepa reñeʼẽ reína.   Upéi, Pedro oho pe korapýpe ojeikeha gotyo. Upépe ambue kuña tembiguáiva ohecha chupe, ha heʼi umi upépe oĩvape hese: —Kóva niko oiko vaekue Jesús, Nazaretgua ndive.   Ha Pedro heʼi: —Tupã rérare haʼe peẽme: “Ndaikuaái pe kuimbaʼe upévape.”   Upe riremínte, umi upépe oĩva oñemboja Pedro rendápe ha heʼi chupe: —Nde niko hína peteĩ haʼe kuérava. Ne ñeʼẽre voi ojehecha kuaa.   Upépe Pedro oñepyrũ heʼi: —Tupã rérare haʼe peẽme nda che japuiha. Ha Tupã tojahéi che rehe che japu ramo. Ndaikuaái pe kuimbaʼépe. Ha upevovete oñehendu gállo sapukái.  Upépe Pedro imanduʼa Jesús heʼi hague chupe: “Gállo osapukái mboyve, nde eréta nda che kuaaiha mbohapy jey.” Pedro osẽ okápe ha hasẽ soro. Koʼẽmbávo, umi paʼi ruvicha ha umi myakãhára oñemoĩ peteĩ ñeʼẽme ojuka haguã Jesúspe.  Ogueraha Jesúspe ipokuapy ha omoĩ Pilato, mburuvicha Roma pegua, pópe.   Judas upe oity vaekue ñuhãme Jesúspe, ohecháma ramo ojukataha chupe, ombyasy hembiapokue. Oho ha omeʼẽ jey umi 30 pláta pehẽngue umi paʼi ruvicha ha myakãhára kuérape.   Judas heʼi chupe kuéra: —Ivaíva niko ajapo. Ameʼẽ reiete ojejuka haguã peteĩ hembiapo vaiʼỹva. Haʼe kuéra katu heʼi chupe: —Ha mbaʼe piko oréve upéva? Ejecha nde.   Upépe, Judas omombo umi pláta pehẽngue tupaópe, ha oho ojejuvy.   Umi paʼi ruvicha ombyaty pe pláta ha heʼi: —Kóva niko ñande rapicha ruguy repykue. Naiporãi ñamoĩ Tupao pegua viru apytépe.   Ha oñemoĩ peteĩ ñeʼẽme ojoguávo upe plátare, peteĩ yvy hérava Ñaiʼũre Ombaʼapóva Ñu, upépe oñeñotỹ haguã umi ambue tetãgua omanóva.  Upévare upe yvy héra koʼagãite peve “Tuguy Ñu”.  Ha upéicha oiko maranduhára  Jeremías heʼi vaekue: “Ojapyhy hikuái umi 30 pláta pehẽngue, upéva Israelgua omoĩ vaekue iñakãre hepyrã ramo.  Ha upévareve ojogua hikuái pe Ñaiʼũre Ombaʼapóva Ñu, Ñandejára heʼi haguéicha chéve.”   Ogueraha hikuái Jesúspe pe mburuvicha Roma pegua renondépe ha haʼe oporandu chupe: —Nde piko hína judío kuéra ruvicha guasu? Jesús heʼi chupe: —Ndéma niko ere.   Ha umi paʼi ruvicha ha umi myakãhára omoĩ vaisévo chupe katu Jesús ndeʼíri mbaʼeve.  Upérõ Pilato heʼi chupe: —Nerehendúi piko umi mbaʼe vaieta heʼíva nde rehe hikuái?   Jesús katu ndeʼíri mbaʼevete, ha Pilato ndoikuaái mbaʼépa heʼíta.   Páskua arete jave, mburuvicha Romagua opoímiva peteĩ umi oñemyakãsã ha yvyrakuápe ojererekóva, opavave oipotáva ojepoi.  Oĩ upérõ yvyrakuápe peteĩ kuimbaʼe herakuã guasúva hérava Barrabás.  Ha opavave oñembyatývo, Pilato oporandu chupe kuéra: —Mávaguipa peipota apoi peẽme: Barrabás térãpa Jesús, pe Mesías ojeʼeha?   Pilato ohecha kuaáma judío kuéra omoĩ hague Jesús ipópe ndaijaʼéigui hese hikuái.  Ha oguapy aja haʼe pe oporombojovakehápe, hembireko heʼika chupe: “Ani ejapo mbaʼeve pe kuimbaʼére. Mbaʼeve ivaíva ndojapói haʼe. Ange pyhare ahecha chupe che képe, ha heta che kéra jopy.”   Umi paʼi ruvicha kuéra ha myakãhára kuéra katu heʼi opavavépe ojerure haguã Pilátope opoi haguã Barrabásgui, ha Jesús katu, ojejuka haguã.  Pilato oporandu jey opavavépe: —Máva koʼãva mokõigui peipota apoi peẽme? Ha haʼe kuéra heʼi: —Barrabás.   Pilato oporandu chupe kuéra: —Mbaʼépa peipota ajapo Jesús, pe Mesías ojeʼehágui? Opavave heʼi: —Emosãingo kurusúre.   Ha Pilato heʼi chupe kuéra: —Mbaʼe ivaíva piko ojapo? Haʼe kuéra katu osapukái hatãve: —Tosãingo kurusúre.   Upépe, Pilato ohecha kuaa ndaikatu moʼãiha ojapo mbaʼeve ha mbaʼéichapa opavave ijayvu ha ikatuha oiko ñorãirõ. Upémarõ ogueruka y ha ojepohéi  opavave rovake, heʼívo: —Che ndaike moʼãi ko kuimbaʼe jejukápe. Pejehecha peẽ heseve.   Ha opavave heʼi joa: —Ijejukakue topẽ ore rehe ha ore ñemoñarére.   Upémarõ Pilato opoi Barrabásgui, ha ombyepotika rire Jesúspe, omondo oñemosãingo haguã kurusúre.   Upéi umi ñorãirõhára ogueraha Jesúspe Pilato rógape ha upépe oñembyatypa hikuái ijerére.  Upéi katu omboi chupe ha omonde hese peteĩ ao pytã.  Oñopẽ ñuatĩgui akãngora ha omoĩ iñakãre, ha upéi omoĩ peteĩ yvyra ipo akatúpe. Ha oñesũ hikuái henondépe, oñembohory hese ha heʼi: —Víva judío kuéra ruvicha guasu!   Ondyvu avei hikuái hese, ha pe yvyrápe voi oinupã chupe iñakãme.  Oñembohory rire hese upéicha, oipeʼa chugui pe ao pytã ha omonde jey hese ijao tee. Upéi katu ogueraha chupe oñemosãingo haguã kurusúre.   Ohokuévo, oñuguãitĩ hikuái peteĩ kuimbaʼe hérava Simón ndive, táva Cirenegua. Ha chupe oguerahauka Jesús kurusu.   Ha oguahẽvo upe Gólgota herahápe, heʼiséva “Akãngue Renda”,  hoʼukase hikuái Jesúspe kaguy ojeheʼáva pohã iróva reheve. Ha Jesús oikumbyʼimi rire, ndoʼúi.   Ha umi ñorãirõhára omosãingo rire chupe kurusúre, oity poʼa oñombojaʼo haguã umi Jesús aokuére.   Upéi katu, oguapy hikuái upépe oñangareko haguã Jesús rehe.  Pe iñakã ári katu omoĩ hikuái peteĩ kuatia heʼihápe mbaʼérepa ojejuka. Heʼi hese: “Kóva hína Jesús, judío kuéra ruvicha guasu.”   Oñemosãingo avei mokõive ijyképe mokõi mondaha.  Ha umi upe rupi ohasáva oñeʼẽ reity Jesúspe ha oñakãmbovava,   ha heʼi: —Nde niko Tupao reity rire, remopuʼã jeýta vaekue mbohapy árape.  Ejeína pe reimehágui ha eguejy pe kurusúgui nde ramo añete Tupã Raʼy.   Péicha avei oñembohory hese umi paʼi ruvicha, ha umi Moisés rembiapoukapy mboʼeha ha umi myakãhára kuéra. Heʼi hikuái:   —Hetápe oipytyvõ vaekue, ijehe katu mbaʼeve ndaikatúi ojapo. Israel ruvicha guasu ndaje haʼe. Toguejy aipo ramo kurusúgui ha jaroviáta chupe.  Ha umi mondaha osãingóva kurusúre ijyképe jepe, iñeʼẽ reity chupe péicha.   Upe asaje pyte guive kaʼaru mbyte rupi peve, yvy tuichakue opyta pytũmbýpe.  Upévo Jesús hatã osapukái heʼívo: —Elí, Elí, lemá sabactani?” heʼiséva: “Tupã che Jára, Tupã che Jára, mbaʼére piko che reja cheño?”   Ha umi upépe oĩva ohendúvo upéva, heʼi: —Ohenói hína maranduhára Elíaspe.   Upévo peteĩ upépe oĩva, pyaʼe oho peteĩ espónja píari ha omyakỹ rire kaguy háipe, omoĩ peteĩ takuára apýrare hoʼuka haguã chupe.   Chupe katu oĩ heʼíva: —Eheja, jahecha oúpa Elías oipytyvõ chupe.   Jesús katu osapukái hatã jey, ha omano.  Upévo pe ao pyguasu osãingóva Tupaópe  osoro mbyte rupi, yvate guio yvývo. Yvy oryryipa, ha umi ita ojekapa.  Umi omanóva oñeñotỹha juru katu ojepeʼapa, ha heta imarangatúva, omano vaekue, oikove jey.  Umíva osẽ upe oñeñotỹ haguégui, ha oike táva marangatu Jerusalénpe, ha heta umi ohecháva chupe kuéra.   Pe ñorãirõhára ruvicha ha umi hendive oĩva oñangareko haguã Jesús rehe ohechávo pe yvy ryrýi ha umi mbaʼe ojehúva, okyhyje eterei, ha heʼi: —Kóva niko añetehápe Tupã Raʼy raʼe.   Upépe avei oĩ heta kuña mombyry guive omaʼẽva, omoirũ vaekue Jesúspe Galiléagui ha oipytyvõ vaekue chupe.  Umíva apytépe oĩ María Magdalena, avei María Santiago ha José sy, ha umi Zebedeo raʼy kuéra sy.   Kaʼaru pytũvo oguahẽ peteĩ karai imbaʼe retáva, hérava José. Táva Arimateagua, ha Jesús remimboʼéva avei.  Haʼe oho Pilato rendápe ha ojerure chupe Jesús retekuére. Ha Pilato omeʼẽka chupe.  José ogueraha ha oñuã peteĩ savana potĩ asýpe,  ha upéi omoĩ peteĩ itakuápe, omanóva oñeñotỹ haguãme imbaʼévape, haʼe ojoʼouka ramoite vaekuépe. Ha omboty rire pe ijuru peteĩ ita guasúpe, oho.  María Magdalena ha pe ambue María katu opyta oguapy pe itakua renondépe.   Upe ára ambuépe, pytuʼuha ára jave, umi paʼi ruvicha ha umi fariséo oho Pilato rendápe.  Heʼi chupe hikuái: —Ore ruvicha, ore manduʼa niko pe tekove japu heʼi hague oikovépe gueteri, mbohapy ára rire oikove jeytaha omanóva apytégui.   Upévare, roipota emoĩ oñangareko vaerã pe itakuáre mbohapy ára pukukue, ani ágã peichahágui hemimboʼe kuéra ou pyhare ha omonda pe hetekue, ha upéi heʼi opavavépe, oikove jey hague omanóva apytégui. Péicha oikórõ, ko mbaʼe japu ojehútava ipahávo, tuichavéta pe tenonde ñahendu vaekuégui.   Ha Pilato heʼi chupe kuéra: —Ameʼẽta peẽme oho vaerã oñangareko pe itakuáre. Pejapo peẽ peikuaaháicha.   Ha oho hikuái omboty pe itakua juru ojehecha haguãicha oimérõ ojepeʼa. Ha oheja hikuái upépe umi oñangarekótava hese. Ohasa rire pytuʼuha ára, ha pe semána ñepyrũha ára koʼẽme,  María Magdalena ha pe ambue María oho hína ohechávo pe itakua Jesús oñeñotỹ haguépe.  Ha upeichahágui oiko sapyʼa peteĩ yvy ryrýi neratãva. Peteĩ Tupã remimbou oguejy raʼe yvágagui ha oipeʼa rire pe ita oĩva pe itakua jurúpe, oguapy hiʼári.  Pe Tupã remimbou omimbi ára veráicha ha pe ijao katu aramirõicha morotĩ sakã.  Ohechávo chupe, umi ñorãirõhára kuéra oryryipa kyhyjégui, ha hoʼa ojepyso yvýpe teʼõnguéicha.  Upévo, Tupã remimbou heʼi umi kuñáme: —Ani pekyhyje. Aikuaa pehekaha Jesúspe, oñemosãingo vaekue kurusúre.  Ndaipóri ápe. Oikove jeýma heʼi haguéicha. Peju pehecha pe hendague.  Upéi pyaʼe tapeho ha peje hemimboʼe kuérape oikove jeymaha. Koʼágã oho hína henonderã kuéra Galiléape, ha upépe ohecháta chupe hikuái. Kóva pe arekóva amombeʼu haguã peẽme.   Upépe umi kuña ojeʼói pe itakuágui, tuicha kyhyje ha tuicháva vyʼa reheve avei, pyaʼe oho omombeʼu umi hemimboʼe kuérape.  Upévo Jesús osẽ ohuguãitĩ chupe kuéra, ha heʼi: —Maiteípa. Ha haʼe kuéra oñemboja Jesús rendápe, oñesũ henondépe ha oñañuã ipy, ha amombaʼe guasu chupe.  Jesús heʼi chupe kuéra: —Ani pekyhyje. Tapeho pemomarandu che irũ nguérape oho haguã Galiléape, upépe che recha haguã.   Umi kuña oho aja, umi ñorãirõhára apytégui oĩ ohóva távape omombeʼu haguã paʼi ruvicha kuérape pe ojehu vaekue.  Umi paʼi ruvicha oho umi myakãhára rendápe, ha oñemoĩ hikuái peteĩ ñeʼẽme heta viru omeʼẽ haguã umi ñorãirõhárape.  Ha upéi heʼi chupe kuéra: —Peẽ pejéta peke aja pyhare, ou hague Jesús remimboʼe kuéra ha omonda hague pe hetekue.  Ha Pilato, mburuvicha Romagua oikuaa ramo, ore romoĩ porãta upéva hendive, ha peẽme ndojehúi moʼãi mbaʼeve.   Umi ñorãirõhára ogueraha pe viru, ha ojapo ojeʼe haguéicha chupe kuéra. Ha péicha ojehu hague, judío kuéra omombeʼu koʼagãite peve.   Umi 11 Jesús remimboʼe oho Galiléape,  pe yvyty Jesús heʼi haguépe chupe kuéra.  Ha ohechávo chupe, haʼe kuéra omombaʼe guasu chupe, oĩ ramo jepe ndogueroviapáiva pe ohecháva.  Jesús oñemboja hendápe kuéra ha heʼi: —Tupã omeʼẽ chéve pokatu opa mbaʼe ári, yvágape ha yvýpe.  Tapeho aipo ramo opa tetã rupi ha pe poromboʼe ha pejapo chupe kuéra che remimboʼe ramo.  Pemongarai chupe kuéra Túva, Taʼýra ha Espíritu Santo rérape,  ha pemboʼe chupe kuéra ojapopa haguã opa umi mbaʼe aheja vaekue peẽme. Peikuaáke, che aimetaha pene ndive opa árape ko yvy opaha peve. Jesús ou ypy vaekue táva Belénpe, oĩva Judea yvýpe, mburuvicha guasu Herodes oikovépe ramo guare. Upérõ, oguahẽ Jerusalénpe, kuarahy resẽ guio, karai kuéra oikuaáva umi mbaʼe ojehútava mbyja kuérare omaʼẽvo.  Ha oporandu hikuái upépe: —Moõpa oime pe mitã ou vaekue Israelgua kuéra ruvicha guasurã? Rohecha niko kuarahy resẽme mbyja chupe omohenondéva, ha roju romombaʼe guasúvo chupe.   Mburuvicha guasu Herodes oikuaávo upéva ipyʼa tarovaite, ha Jerusalengua avei.  Upémarõ, mburuvicha guasu ohenoika paʼi ruvicha kuérape, Moisés rembiapoukapy mboʼeha kuérape, ha oporandu chupe kuéra mamópa ou vaerã raʼe pe Mesías.  Haʼe kuéra heʼi chupe: —Táva Belénpe, oĩva Judea yvýpe. Maranduhára péicha omoĩ vaekue kuatiápe heʼi ramo guare:   “Ha nde Belén reiméva Judá yvýpe, na ne michĩvéi mbaʼeveichave ramo táva kuéra apytépe upe tetã megua. Nde hegui osẽta peteĩ mburuvicha guasu oisãmbyhýtava che retã Israel.”   Upérõ, Herodes ohenoika haʼeñoháme umi karai arandúpe. Ha oporandu chupe kuéra arakaʼetépa ohecha raʼe hikuái pe mbyja.  Upéi omondo chupe kuéra Belénpe heʼívo: —Tapeho ha peikuaa porã moõpa oime pe mitã. Pejuhu rire, peju che momarandu, che avei aha haguã amombaʼe guasu chupe.   Mburuvicha guasu oñeʼẽmbami rire, umi karai ojeʼói. Ha pe mbyja ohecha vaekue hikuái kuarahy resẽvo, oho henonderã nguéra, opyta peve pe mitã oĩha ári.  Umi karai arandu tuicha ovyʼa ohechávo pe mbyja.  Ha oikévo pe óga ryepýpe, ohecha hikuái pe mitãme, isy María ndive. Oñesũ ha omombaʼe guasu chupe hikuái. Upéi oguenohẽ ikarameguãgui ha omeʼẽ chupe óro, insiénso ha mírra ryakuã porã.  Ha Tupã omomarandu rire chupe kuéra iképe ani haguã oho Herodes rendápe, ojeʼói hikuái hetãme ambue tape rupi.   Oho rire umi karai arandu, peteĩ Ñandejára remimbou ojehechauka Josépe iképe, ha heʼi chupe: —Epáy ha epuʼã. Eraha ne ndive pe mitã ha isy, ha pyaʼe tereho Egíptope. Epyta upépe che romomarandu peve. Herodes ohekaukáta hína pe mitã ojuka haguã.   Upévo José opáy. Pe pyharépe voi ogueraha pe mitã ha isy Egíptope.  Ha opyta hikuái upépe Herodes omano meve. Péicha ojehu oiko haguã hekoitépe upe Ñandejára heʼi vaekue maranduhára rupi: “Egíptogui ahenói vaekue che Raʼýpe.”   Herodes ohecha kuaávo umi karai arandu ombotavy hague chupe, ipochy eterei. Upévare, ojukaukapaite mitã kuimbaʼe ombotyʼỹva guive mokõi áño, oikóva Belénpe ha ijerekuévo. Umi mitã ojejuka karai arandu kuéra omombeʼu haguére chupe mbaʼe árapepa ohecha raʼe hikuái pe mbyja.   Ha péicha oiko, ojehu haguã hekoitépe maranduhára Jeremías omoĩ vaekue kuatiápe:   Oñehendu Ramáme tasẽ ha jaheʼo soro. Raquel ojaheʼo hína imemby kuérare, ha omanomba haguére hikuái ndohejái avavépe omyangapyhy chupe.   Herodes omano riréma, peteĩ Ñandejára remimbou ojechauka Josépe iképe, Egíptope. Ha heʼi chupe:   —Epáy ha epuʼã. Eraha pe mitã ha isy, ha tereho jey Israélpe. Omanombáma umi ojukase vaekue pe mitãme.   Upévo José opuʼã, ha ogueraha pe mitã ha isy, Israélpe.  José oikuaávo Arquelao oĩha mburuvicha guasúrõ itúva Herodes rendaguépe, okyhyje oho haguã upépe. Ha Tupã omomarandu chupe iképe oho haguã yvy Galiléape.  Oguahẽvo upépe, oho oiko peteĩ táva hérava Nazarétpe.  Ha péicha ou ojehu umi maranduhára heʼi vaekue, Jesús oñemboherataha Nasaréno. Umíva umi árape Juan Bautista oñemoñeʼẽ yvy ojeikoʼỹháme, Judéape.  Ha heʼi: —Pembyasy pene angaipa ha peheja. Hiʼaguĩma hína Tupã sãmbyhy yvágagui oúva.   Ko Juan rehe niko maranduhára  Isaías oñeʼẽ vaekue, omoĩ ramo guare kuatiáre kóicha: “Peteĩ osapukáiva yvy ojeikoʼỹháme: ‘Pembosakoʼi Ñandejárape haperã, pejapo chupe tape ikarẽʼỹva.’”   Juan ao ojejapo kaméllo raguekuégui ha ikuʼa jokuaha vakapígui.  Ha hembiʼu vaekue tuku ha eíra kaʼaguy.  Opavave Jerusalén ha Judeagua osẽ hendápe ohendu haguã iñeʼẽ, ha péicha avei umi Jordán rembeʼy rupi oikóva.  Oñemombeʼu hembiapo vaikuégui ha Juan omongarai chupe kuéra ysyry Jordánpe.   Juan ohechávo umi fariséo ha Saduséo kuérava hetaha oúva oñemongarai haguã, heʼi chupe kuéra: —Peẽ mbói ñemoñare!  Máva piko heʼi peẽme ikatúne haguã pekañy upe ñenupã Tupã omboútavagui?  Peikóke ojehecha porã haguã pende rehe pejevyha Ñandejára gotyo.  Ani peimoʼã peje haguére “Ore niko Abraham ñemoñare”  ndojehu moʼãiha peẽme mbaʼeve. Cháke haʼe peẽme, Tupã ikatuha koʼã itágui jepe ojapo Abrahámpe iñemoñarerã.  Cháke, hácha ojeitýtama yvyra rapóre. Opa yvyra hiʼa porãʼỹva guive, ojeitýta ha oñemombóta tatápe.   Che niko añetehápe ýpe pomongarai, pembyasy haguére pene rembiapo vaikue. Upe oútava che rire katu pene mongaraíta Espíritu Santo ha tatápe. Haʼe ipokatuve che hegui, ha chéve ndaijái ipy reheguánte jepe arahávo chupe.  Pála ipópe ombovevéta pe ikogaʼa raʼỹi hakãngue reígui. Ha oñongatúta pe haʼỹingue ha ohapýta pe hakãngue rei, peteĩ tata arakaʼeve ogueʼỹtavape.   Jesús osẽ Galiléagui ha oho Juan rendápe, ysyry Jordánpe, haʼe omongarai haguã chupe.  Ha Juan nomongaraiséigui Jesúspe heʼi chupe: —Nde uvei niko chéve che mongarai vaerã. Ha piko nde reju che rendápe?   Jesús katu heʼi chupe: —Marãve ndoikói. Iporã niko jajapopa hekoitépe Tupã oipotáva. Ha Juan ojapo Jesús heʼi haguéicha chupe.  Jesús oñemongarai rire ha osẽvo upe ýgui, yvága ojepeʼa ha Jesús ohecha Tupã Espíritu, oguejýva hiʼári pykasúicha.  Upévo oñehendu peteĩ oñeʼẽva yvágagui, ha heʼíva: —Kóva hína che raʼy ahayhúva, che aiporavo vaekue. Upe rire Espíritu ogueraha Jesúspe yvy ojeikoʼỹháme, upépe Aña oipyʼa raʼã haguã chupe.   Ohasa 40 ára ha pyhare pukukue hoʼuʼỹre mbaʼeve, upe rire iñembyahýi.  Upépe Aña oñemboja Jesús rendápe oipyʼa raʼã haguã chupe, ha heʼi: —Nde ramo añete Tupã raʼy, ere koʼã itágui toiko mbujape.   Ha Jesús katu ombohovái chupe ha heʼi: —Ñandejára Ñeʼẽme heʼi: “Ndahaʼéi tembiʼu añónte oikotevẽva yvypóra oikove haguã, opa ñeʼẽ Tupã jurúgui osẽva rehe avei oikotevẽ.”   Upéi katu Aña ogueraha chupe táva marangatu Jerusalénpe, ha ohupi chupe pe Tupao ijyvatevehápe,  ha heʼi chupe: —Nde ramo añete Tupã raʼy, ejepoi oakãvo. Ñandejára Ñeʼẽme niko heʼi: “Tupã heʼíta hemimbou kuérape oñangareko haguã nde rehe. Ipópe haʼe kuéra nde rupíta, ani haguã reñepysãngánte jepe.”   Jesús katu heʼi chupe: —Ñandejára Ñeʼẽme niko heʼi avei: “Ani reipyʼa raʼã Tupã nde Járape.”   Ipahápe, Aña ogueraha chupe peteĩ yvyty ijyvatéva ruʼãme. Ha upégui ohechaukapa chupe umi tetã yvy arigua, ha umi mbaʼeta ipype oĩva.  Ha heʼi chupe: —Ameʼẽmbáta ndéve koʼã mbaʼe, reñesũ ramo che renondépe ha che mombaʼe guasu.   Jesús katu heʼi chupe: —Tereho koʼágui Sataná. Ñandejára ñeʼẽme niko heʼi: “Tupã nde Jára renondépe reñesũ vaerã, ha chupe añónte remombaʼe guasu vaerã.”   Upépe Aña oheja chupe. Ha oguahẽ Jesús rendápe Tupã remimbou kuéra  oúva oipytyvõ haguã chupe.   Jesús ohendúvo Juan oñemyakãsã hague,  oho jey yvy Galiléape.  Osẽ táva Nazarétgui ha oho opyta Cafarnaúmpe,  peteĩ táva oĩva yguasu rembeʼýpe, Zabulón ha Neftalí ñemoñare kuéra ypýpe.  Upéva ojehu oiko haguã hekoitépe umi mbaʼe maranduhára Isaías omoĩ vaekue kuatiáre heʼi ramo:   Zabulón ha Neftalí ñemoñare kuéra yvy opytáva yguasu gotyo ysyry Jordán mboypýri! Nde, yvy Galiléa, ambue tetãgua oikohápe!   Upe guive Jesús oñepyrũ oñemoñeʼẽ ha heʼi: —Pejevy Tupã gotyo. Hiʼaguĩma hína ñesãmbyhy yvágagui oúva.   Jesús oguata jave oikóvo yguasu Galiléa rembeʼy rupi, ohecha mokõi ojoryvýpe, Simón hérava avei Pedro ha Andréspe. Haʼe kuéra niko pira renohẽha, ha oity hína hikuái pyaha ýpe.  Jesús heʼi chupe kuéra: —Peju che moirũ, ha che pomboʼéta penohẽ haguã pende rapichápe jejopy vaígui.   Upepete voi oheja hikuái umi pyaha, ha oho hendive.   Ha Jesús ohovévo upégui, ohecha jey mokõi ojoryvývape, Santiago ha Juan, Zebedeo raʼy kuérape. Haʼe kuéra oĩ hína itúva ndive ha omyatyrõ umi irréd kuéra kanóape. Jesús ohenói chupe kuéra,  ha upepete voi oguejy hikuái ikanóagui, oheja itúvape, ha omoirũ Jesúspe.   Jesús oiko yvy Galiléa rupi, ha oporomboʼe umi judío kuéra tupao rupi. Haʼe omoherakuã marandu porã oñeʼẽva Tupã sãmbyhýre. Hetápe avei omonguera opaichagua mbaʼasy ha mbaʼe vaígui.   Jesús herakuã opa rupi yvy Siria tuichakue. Ha ojegueru chupe opaichagua hasýva ha hete rasýva, umi mbaʼepochy poguýpe oikóva, itarováva ha umi ijapapágui oguataʼỹva. Ha Jesús omonguera chupe kuéra.  Heta oĩ ohóva Jesús rapykuéri Galiléagui, Decápolis, Jerusalén, Judea ha Jordán mboypýrigui. Ohechávo Jesús hetaha umi ijatýva, ojupi peteĩ yvytymíme ha upépe oguapy. Hemimboʼe kuéra oñembyaty ijerekuévo,  ha Jesús oñepyrũ omboʼe chupe kuéra heʼívo:   “Ovyʼa vaerã umi ohecha kuaáva imboriahuha ipyʼapýpe, chupe kuéra guarã hína ñesãmbyhy yvágagui oúva.   Ovyʼa vaerã umi ojejapoʼỹva,  Tupã omeʼẽta chupe kuéra yvy imbaʼe teerã.   Ovyʼa vaerã umi oiporiahurerekóva hapichápe, Tupã oiporiahurerekóta chupe kuéra.   Ovyʼa vaerã umi oporomoingo porãva,  Tupã oguerekóta chupe kuéra itaʼýra ha itajýra ramo.   Pevyʼa vaerã pejejaʼo ha pehasa asy ramo,  ha ojeʼe ramo pende rehe opa mbaʼe vai, che ndive peikógui.  Peẽ niko mbaʼe rendýicha hína ko yvy ári.  Peteĩ táva oĩva yvyty ruʼãme niko ndaikatúi ndojehecháivo.  Añete haʼe peẽme, yvága ha yvy oĩ aja, mbaʼevete asy ndojepeʼa moʼãi Moisés rembiapoukapýgui, ojehupa peve umi mbaʼe ipype oĩva.   Upévare, upe omboykéva Tupã rembiapoukapy ha ojapoʼỹva pe michĩvéva jepe, ha oporomboʼéva péicha ojejapo haguã, upévata pe michĩvéva Tupã oporosãmbyhyhápe yvágape. Upe Tupã rembiapoukapy ojapo ha oporomboʼéva katu, tuicháta Tupã oporosãmbyhývo yvágape.  Che katu haʼe peẽme: Opavave oñembojovake vaerã ipochy haguére hapicha ndive. Ha oimérõ heʼíva hapichápe ‘Nde výro’ upéva ojereraha vaerã karai kuéra renondépe. Ha pe heʼíva hapicháre ‘Nde aña raʼy’ upéva ohóta ochyryry aña retãme.   Upévare, rerahakuévo hína ne mbaʼe kuaveʼẽ altárpe ha nemanduʼa sapyʼa nde rapicha ipyʼa vaiha ne ndive,  Añetehápe haʼe ndéve, upégui neresẽ moʼãi neremyengoviapái peve viru pehẽngueminte jepe ndéve hembýva.   Peẽ peikuaa ojeʼe hague yma: “Ani reporomyakã ratĩ.”   Che katu haʼe peẽme: “Peteĩ kuimbaʼe opoírõ hembirekógui, ha ndahaʼéi ramo omendaʼỹ vaerã haguére ojuehe hikuái, hese opẽta ágã hembirekore oporomyakã ratĩrõ omenda jeývo. Pe kuimbaʼe hese omendáva, oporomyakã ratĩta avei hína.”   Peikuaa avei ojeʼe hague pende ypy kuérape yma: “Ani repyrũ ne ñeʼẽ Ñandejára renondépe remeʼẽ vaekuére.”   Che katu haʼe peẽme: “Ani pemyengovia pe ivaíva ojapóvape pende rehe. Oĩ ramo nde rova petéva, eheja ta nde rova pete jovái.   Oĩ ramo nde rerahaséva mbojovakehápe oipeʼaségui ndehegui nde ao, eheja togueraha nde ahoja avei.  Oĩ ramo oguerojaukaséva ndéve imbaʼe pohýi 1 legua, eraha chupe 2 legua.  Oimérõ ombaʼe jeruréva ndéve, emeʼẽ chupe upe ojeruréva. Oĩ ramo ombaʼe poruséva, eiporuka chupe.”   Peikuaa avei ojeʼe hague: “Ehayhu nde rayhúvape,  ha na nde aʼéi vaerã nde rayhuʼỹvare.”  Upévare, peipytyvõ ramo oikotevẽvape ani pemoherakuã opa rupi, ojapoháicha umi hova mokõiva umi tupaoha rupi, térã umi okaháre. Haʼe kuéra péicha ojapo oñeñeʼẽ porã haguã hese kuéra. Añetehápe haʼe peẽme, chupe kuéra niko oñemyengoviapáma oñemyengovia vaerã.  Peẽ peñemboʼéta vove katu, peike pende kotýpe, pemboty pene rokẽ, ha peñemboʼe pende Rúpe pene añoháme. Ha pende Ru ohecháva mbaʼépa pejapo pene añoháme, omyengoviáta peẽme pene rembiapokue.   Peñemboʼe jave ani pene ñeʼẽ heta rei, ojapoháicha umi Tupãre ojeroviaʼỹva. Haʼe kuéra niko oimoʼã oñeʼẽ heta haguére Tupã ohendutaha chupe kuéra.   Eju ore sãmbyhy, tojejapo ne rembipota yvy ári yvágape guáicha.   Emeʼẽ oréve ore rembiʼurã ko árape guarã.   Eheja rei oréve ore rembiapo vaikue, ore roheja reiháicha opavave ore rehe ojapo vai vaekuépe.   Aníkena rehejátei rojepyʼa raʼã. Ore peʼa uvei ivaívagui.   Peẽ peheja rei ramo pende rehe ojapo vaívapa, pende Ru yvágape oĩva oheja reíta avei peẽme ivaíva pejapo vaekue hese.  Ndapehejái reíri ramo katu, umi pende rehe ojapo vaíva, pende Ru oĩva yvágape ndoheja rei moʼãi peẽme pene angaipa.   Ndapeʼúi jave mbaʼeve Tupãme pemombaʼe guasu haguã, ani peñembohovasy umi hova mokõi vaicha. Haʼe kuéra niko péicha ojapo ojechauka haguã ndoʼúi jave hína mbaʼeve. Añetehápe haʼe peẽme, chupe kuéra niko oñemyengoviapáma oñemyengovia vaerã.  Pembyaty uvei mbaʼe reta yvágape, tiguaʼã hoʼupaʼỹháme ha opa mbaʼe itujuʼỹháme, ha mondaha oikeʼỹháme omonda haguã.   Pe oĩháme ne mbaʼe reta, upépe avei remoĩta nde pyʼa.”   Ñande resa niko hína pe ñande rekove omyesakãva. Nde resa hesãi ramo, omyesakãta nde rekove.  Upévare haʼe peẽme: Ani pejepyʼapy mbaʼépa peʼúta térã mbaʼépa pemondéta peikove haguã. Ñande rekove ngaʼu piko nambaʼe guasuvéi tembiʼúgui? Ha ñande rete umi aógui?  Opa koʼã mbaʼére niko ojepyʼapy umi Tupãre ojeroviaʼỹva. Peẽ katu niko oĩ pende Ru yvágape oikuaáva peikotevẽha koʼã mbaʼére.  Upévare, pejepyʼapy uvei Tupã sãmbyhýre pejapo haguã hembipota. Upéi oñemeʼẽta peẽme opa koʼã mbaʼe avei.  Ani pejepyʼapy koʼẽrõguáre, peheja umíva koʼẽrõrã. Ani pembojoʼa jepyʼapy peteĩ árape ijehegui voínte oguerúvape. Ani pemoĩ vai pende rapichápe, ndapeipotái ramo Tupã pene moĩ vai peẽme.  Pejerure, ha Tupã omeʼẽta peẽme. Peheka ha haʼe ojuhukáta peẽme, pembota Tupã rokẽ ha haʼe oipeʼáta peẽme.  Peikéke pe okẽ poʼi rupi. Cháke ipy hína upe okẽ ha ipe upe tape ohóva aña retãme. Ndahasýi upe tape rupi jaiko ha heta umi oikéva upe okẽ rupi.  Hembiapokuére peikuaáta chupe kuéra. Ndojepoʼói niko úva ñuatĩ mátagui, térã ígo ñuatĩ pytãgui.  Ha péicha, yvyra iporãva hiʼa porã. Umi yvyra ivaíva katu hiʼa vai.  Ndaikatúi pe yvyra iporãva hiʼa vaívo, térã pe yvyra ivaíva hiʼa porãvo.  Opa yvyra ndahiʼa porãiva oñekytĩva ha oñemombo tatápe.   Ha péicha, hembiapokuére peẽ pehecha kuaáta mávapa umi maranduhára japu.   Ndahaʼéiko umi chéve heʼíva: “Karai, karai”, oikétava yvágape Tupã oporosãmbyhyhápe. Umi ojapóva che Ru yvágape oĩva rembipotánte oikéta.  Upéi ou oky ha okakuaa umi ysyry. Yvytu hatã oipeju ha ojejapipa pe ógare. Péicharõ jepe ndoʼái, oñemboguapýgui ita ári.  Pe che rendúva ha ndojapóiva che haʼéva katu, ojogua ku tekove tavýpe, omopuʼã vaekue hogarã yvykuʼi ári.  Upéi ou oky ha okakuaa umi ysyry. Yvytu hatã oipeju ha ojejapipa pe ógare ha upépe hoʼa, oñembyaipaite.   Jesús oñeʼẽmba rire, opavave ohecha ramo joaite mbaʼéichapa haʼe omboʼe chupe kuéra.  Jesús niko nomboʼéi omboʼeháicha umi Moisés rembiapoukapy mboʼeha. Haʼe oporomboʼe ku noikotevẽi ramo guáicha avavére oporomboʼe haguã. Jesús oguejy yvytymígui ha heta umi ohóva hapykuéri.  Oñemboja hendápe peteĩ kuimbaʼe ijaipáva, ha oñesũ henondépe ha heʼi chupe: —Che Jára, nde reipotárõ che mongueráne che mbaʼasýgui.   Jesús opoko hese ha heʼi chupe: —Aipota. Ekuera! Ha upepete, ojei chugui ikuru vai, ha okuera.  Ha Jesús heʼi chupe: —Aníke emombeʼu avavépe. Tereho uvei ejehechauka paʼípe, ha eikuaveʼẽ Ñandejárape umi mbaʼe Moisés heʼi vaekue oñekuaveʼẽ vaerãha,  ojehecha haguã rekueramaha.   Jesús oikévo táva Cafarnaúmpe, peteĩ mburuvicha Romagua oñemboja hendápe. Ojerure Jesúspe oipytyvõ haguã chupe  heʼívo: —Karai, che rembiguái niko oime ógape. Ijapapaite ha oñeno hasyete.   Jesús heʼi chupe: —Aháta amonguera chupe.   Pe ñorãirõhára ruvicha katu heʼi: —Karai, máva piko che, nde reike haguã che rógape? Eréntena okuerataha, ha che rembiguái okueráta.  Che niko aĩ mburuvicha poguýpe, ha areko avei che po guypegua. Ha peteĩme haʼérõ oho haguã, upéva oho. Ambuépe haʼérõ ou haguã, upéva ou. Ha haʼérõ che rembiguáipe ojapo haguã haʼéva, ojapo.   Jesús ohendúvo upéva tuicha oguerohory, ha heʼi umi hendive oĩvape: —Añetehápe haʼe peẽme, Israelgua kuéra apytépe jepe ndajuhúiva peichaite peve ojeroviáva Tupãre.  Ha haʼeve peẽme: Heta oĩ oútava kuarahy resẽ guio ha kuarahy reike guio ha oguapýtava mesápe Abraham, Isaac ha Jacob ndive pe karu guasúpe oikótava Tupã oporosãmbyhy vove yvágape.   Umi oĩ vaerã moʼã vaekue upépe katu, oñemosẽta okápe pytũmbýpe. Ha upépe ojaheʼo soróta ha hãi mante omopururũta.   Upéi Jesús heʼi pe ñorãirõhára ruvichápe: —Tereho nde rógape, ha upe rerovia haguéicha toiko ndéve. Ha upepete okuera pe hembiguái.   Jesús oho Pedro rógape ha upépe ojuhu Pedro rembireko sýpe oñenóva tupápe, iñakãnundúgui.  Ha opokóvo ipóre, pe akãnundu opi chugui. Upépe haʼe opuʼã ha oñemoĩ ohecha mbaʼépa Jesús oikotevẽ.   Ha oguahẽvo pyhare, ojereraha Jesús rendápe heta oĩva mbaʼe pochy poguýpe. Iñeʼẽmente Jesús omosẽ umi mbaʼepochy ha omonguera avei opa hasývape.  Kóicha ojehu, oiko haguã hekoitépe maranduhára Isaías kuatiañeʼẽ heʼíva: “Haʼe oipeʼapa ñande hegui ñane mbaʼasy ha ogueraha opa mbaʼe hasýva ñandéve.”   Jesús ohechávo ojerepaha hese opavave, heʼi hemimboʼe kuérape ombohasa haguã chupe yguasu mboypýri.  Ha peteĩ Moisés rembiapoukapy mboʼeha oñemboja Jesús rendápe ha heʼi chupe: —Mboʼehára, che romoirũta mamo rehohápe.   Jesús heʼi chupe: —Aguaraʼi niko oguereko ikeha, ha guyra kuéra hupa. Che, yvypóraicha aju vaekue katu, ndarekói mamo ambojeko haguã che akã.   Peteĩ hemimboʼe kuérava katu heʼi chupe: —Che Jára, che rejána taha raẽ tañotỹmi che ru.   Jesús katu heʼi chupe: —Eju katu che moirũ. Eheja umi omanómava toñotỹ umi omanóvape.   Jesús ojupi peteĩ kanóape ha hemimboʼe kuéra oho hendive.  Ha peichaháguinte, oipeju pe yguasúpe peteĩ yvytu ne ratãva, ha pe y pochy oikepa pe kanóape. Jesús katu oke hína.  Upépe hemimboʼe kuéra omombáy Jesúspe ha heʼi chupe: —Ore Jára, ore pytyvõmína. Jaʼyguy niko ñaína.  Jesús katu heʼi chupe kuéra: —Mbaʼére piko peichaite peve pekyhyje? Pejeroviaʼi eterei niko Tupãre. Upépe Jesús opuʼã ha oñemboʼy. Ojaʼo pochy pe yvytu ha pe ýpe, ha opi pe yvytu ha oguapy pe y.  Hemimboʼe kuéra katu oñemondyipa ha oporandu ojupe: —Mávatepa kóva, ko yvytu ha yguasu jepe iñeʼẽ rendúva chupe?   Jesús oguahẽvo yvy hérava Gadárape, oĩva yguasu mboypýri, mokõi kuimbaʼe osẽ umi tyvy paʼũgui ha ohuguãitĩ chupe. Umi mokõi oĩ mbaʼepochy poguýpe, ha ndaipóri upe rupi ohasáva chugui kuéra.  Hatã osapukái hikuái ha heʼi: —Aníke rejapo ore rehe mbaʼeve, Tupã Raʼy. Reju piko ore mbohasa asývo ára paha oguahẽ mboyve?   Namombyrýi upégui oĩ heta kure okarúva hína,  ha umi mbaʼepochy heʼi Jesúspe: —Ore mosẽtarõ, eheja oréve toroike umi kure retepýpe.   Ha Jesús heʼi chupe kuéra: —Tapeho. Ha umi mbaʼepochy osẽ umi kuimbaʼégui ha oho oike umi kure retepýpe. Upepete, hetakue umi kure oho ojepoi ýpe, ha upépe omanomba.   Umi kure rerekua katu pyaʼe oho ha omombeʼu opa mbaʼe itávape, ha mbaʼépa ojehu umi kuimbaʼépe, mbaʼepochy poguýpe oiko vaekuépe.  Ha tavagua maymáva osẽ oho Jesús rendápe. Ha oguahẽvo haʼe oĩháme, ojerure asy hikuái chupe oho haguã upégui. Jesús ojupi peteĩ kanóape ha ohasa pe yguasu mboypýri ha oguahẽ pe táva haʼe oiko haguépe.  Upépe, ojegueru chupe tupápe peteĩ ijapáva. Ha ohechávo Jesús mbaʼéichapa haʼe kuéra ojerovia hese, heʼi pe hasývape: —Néike che raʼy. Ne angaipa ojeheja reíma ndéve.   Upépe, umi Moisés rembiapoukapy mboʼeha heʼi ipyʼapýpe: “Heʼiʼỹ vaerã niko heʼi. Ojahéi niko Tupãre ku hendaguépe oĩrõ guáicha.”  Ha Jesús ohecha kuaágui mbaʼépa heʼi hína hikuái, heʼi chupe kuéra: —Mbaʼére piko ivaíva pembojere peína pene akãme?  Mbaʼépa ndahasyive jaʼe ko kuimbaʼépe: “Ojeheja reíma ndéve ne angaipa”, térãpa “Epuʼã ha eguata”?  Néi, ahechaukáta peẽme koʼágã che, yvypóraicha aju vaekue, ikatuha aheja reívo iñangaipa oimeraẽvape ko yvy ári. Ha upévo heʼi pe ijapávape: —Epuʼã. Ehupi nde rupa ha tereho nde rógape.   Upépe pe ijapáva opuʼã, ha oho hógape.  Ohechávo upéva, oñemondyipa opavave ha omombaʼe guasu Tupãme haʼe omeʼẽ haguére yvypórape peichagua puʼaka.   Jesús oho upégui, ha ohasakuévo viru oñemeʼẽháme Roma peguarã ypy rupi, ohecha peteĩ kuimbaʼe hérava Mateo oguapýva hína upépe. Heʼi chupe: —Eju che moirũ. Mateo opuʼã ha oho hendive.   Ha Jesús oguapy jave mesápe, Mateo rógape, ou oguapy Jesús ha hemimboʼe kuéra ndive umi viru ombyatýva Rómape guarã, ha heta herakuã vaíva avei.  Fariséo kuéra ohechávo upéva heʼi Jesús remimboʼe kuérape: —Mbaʼéicha rupi piko pene mboʼehára oguapy okaru viru mbyatyha ha iñangaipáva ndive?   Jesús ohendu upéva ha heʼi chupe kuéra: —Hesãiva noikotevẽi pohãnohárare, hasývante.  Tapeho peikuaa mbaʼépa Tupã heʼise rakaʼe iñeʼẽme heʼírõ: “Che aipota peiporiahurereko pende rapichápe, pemymbajuka  rangue chéve.”  Che ndajúi ahenóivo heko jojávape, hembiapo vaívapente.   Upéi Juan Bautista remimboʼe kuéra oñemboja Jesús rendápe, ha oporandu chupe: —Fariséo kuéra ha ore ave, niko rohasa jepi ára roʼuʼỹre mbaʼeve. Mbaʼére piko ne remimboʼe kuéra ndaupéichai?   Jesús heʼi chupe kuéra: —Peẽ piko peimoʼã peteĩ omenda ramóva irũ nguéra oñembyasytaha haʼe oĩ aja hendive kuéra imendahápe? Nahániri. Ágãnte oguahẽne ára iporeʼỹvo haʼe, ha upépe katu ohasáne hoʼuʼỹre mbaʼeve.   Avave niko nombovyvýi ao pehẽngue pyahu ao tujáre. Pe ipyahúva oñyñýine ha omondoro jeýne pe itujáva, ha upekuévo omondoro tuichave.  Kaguy pyahu niko noñembohyrúi kaguy ryru  tujápe. Péicha ojejapórõ umi kaguy ryru osoróne ha oñehundíta pe kaguy ha umi hyru. Upévare, kaguy oñembohyru vaerã kaguy ryru pyahúpe, ha péicha mokõivéva oiko aréta oñembyaiʼỹre.   Jesús oñeʼẽ aja chupe kuéra hína, oguahẽ hendápe peteĩ myakãhára judío kuérava. Oñesũ henondépe ha heʼi chupe: —Che rajy niko omano ramoite. Nde reho ramo remoĩ nde po hiʼári, oikove jeýta.   Jesús opuʼã ha oho hendive, ha hemimboʼe kuéra ndive.  Peteĩ kuña katu, hasýva ojapóma 12 áño ha huguy mantéva, oñemboja Jesús rehe hapykue guio ha opoko ijao ruguáire.  Pe kuña niko heʼi ipyʼapýpe: “Ijao rehénte jepe apokórõ, akueráta.”  Jesús katu oñembojere, ha ohechávo pe kuñáme heʼi chupe: —Néike, che rajy. Che rehe rejerovia haguére rekuera. Ha upepete pe kuña okuera.   Ha oguahẽvo Jesús pe myakãhára rógape, ohecha umi mimby mbopuha oñembosakoʼíva ñeñotỹrã ha hetápe ojaheʼo joáva.  Heʼi chupe kuéra: —Pesẽmba koʼágui. Ko mitãkuña niko nomanói, okénte hína. Ha opukapa hese hikuái.  Omosẽmba rire opavavépe, Jesús oike pe mitãkuña oĩháme. Ipojái ipóre ha upévo pe mitãkuña opuʼã.  Ha opa upe jerekuévo herakuã pe ojehu vaekue.   Jesús osẽvo upégui oho haguã, osẽ hapykuéri mokõi ohechaʼỹva, osapukáiva chupe: —Ore poriahurerekomína, nde David raʼy!   Ha oike rire Jesús hógape, oguahẽ hendápe umi ohechaʼỹva. Ha Jesús oporandu chupe kuéra: —Peroviápa che ikatuha pomonguera? Haʼe kuéra heʼi chupe: —Roguerovia, ore Jára.   Upévo Jesús opoko umi hesáre, ha heʼi: —Toiko upe peẽ perovia haguéicha.   Ha okuera umi hesa ha ohecha porã jey. Jesús heʼi jey-jey chupe kuéra: —Aníke avave oikuaa kóva.   Haʼe kuéra katu, osẽmi vovénte upégui, opa rupi omoherakuã upe Jesús ojapo vaekue hese kuéra.   Umi ohechaʼỹa osẽ aja, ojegueru Jesús rendápe peteĩ kuimbaʼe iñeʼẽngúva, mbaʼepochy oguerekógui chupe ipoguýpe.  Ha Jesús omosẽvo chugui pe mbaʼepochy, pe iñeʼẽngúva oñepyrũ oñeʼẽ. Ha opavave oñemondyipa ha heʼi: —Arakaʼeve ndajahecháiva mbaʼeve peichagua Israélpe.   Umi fariséo katu heʼi: —Umi mbaʼepochy ruvicha voi niko hína pe ohejáva chupe omosẽ umi mbaʼepochýpe.   Upéi Jesús ohasa oikóvo peteĩ távagui ambuépe. Ha mamo oĩháme itupao kuéra, upépe haʼe oporomboʼe. Omoherakuã avei marandu porã Tupã sãmbyhyha ára rehegua, ha omonguera opaichagua hasývape.   Ha ohechávo hetaha umi ijatýva, tuicha oiporiahurereko chupe kuéra. Ohecha kuaa, haʼe kuéra ikaneʼõ ha ikangypaha ku ovecha herekuaʼỹvaicha.   Ha heʼi hemimboʼe kuérape: —Ajépa tuicha pe kokue ha heta hiʼa, omonoʼõ vaerãnte mbovy.  Upévare, pejerure pe kóga járape tombou umi ou vaerãme omonoʼõ. Kóva hína ñeʼẽ Tupã heʼi vaekue Miquéaspe Moresetgua ha ohechaukáva chupe Samaría ha Jerusalén rehegua oisãmbyhy ramo guare Judápe mburuvicha guasu kuéra Jotam,  Ahaz  ha Ezequías.   Pehendúke tetã nguéra, Pehendu yvy ha opa mbaʼe ipype oĩva: Ñandejára itupao marangatu guive, oñemoĩta mbaʼe rechaha ramo oikuaágui mbaʼéichapa peiko.   Tupã osẽta oikohágui ha oguatáta oúvo yvyty ruʼã rupi.   Yvyty hykupáta haʼe opyrũháme, hykuháicha tatápe araity, umi y osyryháicha yvy ikarapeha gotyo.   Opa koʼã mbaʼe ojehúta Jacob opuʼã haguére Tupãre, iñangaipa haguére Israel. Moõ piko Jacob ivaíva ojapo? Ndahaʼéi piko Samaríape? Moõ piko oĩ Judá angaipa? Ndahaʼéi piko Jerusalénpe?   Upévare, heʼi Ñandejára: “Upévare Samaríagui ajapóta tapere, kokuere ikatuhápe parralty oñeñotỹ. Amosarambíta umi ñu rupi umi ita táva peguare, ha okápe opytáta korapy yvate oñemboguapy hague,   umi itupã guaʼu ijakuʼíta, ha itaʼãnga kuéra ojehapýta. Kuña reko vai platakuépe oñemopuʼã vaekue, kuña reko vai platakuépe opa jeýta.”   Upévare tuicha añembyasy ha ajaheʼóta, pynandi ha opívo aikóta, aguara guasúicha aguahúta, ha ñandu guasúicha che ambúta.   Samaría ojekutu hague ndokueravéi, ohupyty Judá ha oguahẽ Jerusalénpe, oikohápe che retãgua.   Aníke peje kóva umi Gat guápe. Ani pene rasẽ, Bet-Le-Afrápe yvýre pejapajeréi.   Peẽ Safirgua, tapehóke tembiguáirõ mombyry, opívo ha ñemotĩme. Nosẽ moʼãi umi oikóva Zanaánpe! Bet-Eselgua katu ojaheʼo, upévare na pene pytyvõ moʼãi.   Umi Marótpe oikóva oiko porãse vaekue, Ñandejára katu omondo mbaʼe vai Jerusalén rokẽ meve.   Peẽ Laquisgua pepuʼã vaekue Israel guáicha Ñandejára rehe, ha peẽ rupi iñangaipa Sión, pejokuáke pende kárrore kavaju,   Moreset-Gátpe pembopopeguáta, táva kuéra Aczib pegua omoñuhãta Israelgua ruvicha guasu kuérape.   Tupã heʼi: “Peẽ Maresápe peikóva, amondóta pende rehe pene moĩtava ipoguýpe ha umi Israelgua iporavo pyréva ohóta okañy Adulam pegua itakuápe.   Eñemyakã perõke ñembyasýgui, ne memby kuéra rehayhu etévare. Emoperõ ne akã yryvu kapirãicha ne memby kuéra ojererahágui mombyry tetã ambuépe tembiguáirõ.” Cháke, umi hupápe jepe ivaívante oipyaháva, ha ára oguahẽvo ojapóma pe oipotáva, tetã sã ipópe oguerekógui!   Yvy oipotávare mbaretépe oñemombaʼe ha óga oipota ramo, omonda. Óga ha yvy jára ha hogagua ndive ojopy.   Upévare heʼi Ñandejára: “Che areko che akãme ajapótava pende rehe: Amondóta peẽme ivaíva ha upévagui napekañy moʼãi. Ndapeiko moʼã véima tĩ puʼãme, hoʼa vaítagui peẽme upe ramo!   Ñeʼẽnga ojeitýta pende rehe ha ojepurahéita peẽme purahéi jaheʼo: ‘Roñehundi etéma! Ore retã, haʼe vaekue Tupã retã, ijára pyahúma koʼágã. Ore yvýre oñemombaʼe ha oñombojaʼo mombyrygua.’”   Upévare ndaipóri moʼãi oitýva peẽme poʼa pende yvyrãre umi Ñandejára omombaʼéva apytépe.   Heʼi haʼe kuéra: “Ani peju oréve marandu reheve, ivaívako nda ore rupyty moʼãi!”   Ojeharu mbaʼe piko Jacob retã? Tupã piko ipochy mbaʼe? Péicha piko Tupã ojapóva? Noñeʼẽi ngaʼu piko haʼe heko porãvape?   Upe yma che retã vaekue Koʼágã opuʼã opavavére. Oĩ ñorãirõgui oúva oimoʼãʼỹre mbaʼeve ha peipeʼa chugui kuéra ijao.   Kuña nguéra che retã guápe, hóga ovyʼa haguégui pemosẽ ha pemyakãsã imitã nguéra, peipeʼávo upe ameʼẽva chupe kuéra.   Pepuʼãke tapeho, koʼápe ndaikatu moʼãi pepytuʼu, opa mbaʼe itujupa ha teko añágui henyhẽ.   Oĩ ramo upe rupi ijapu ha heʼíva: “Marandu che arúva hína guaripóla ha kaguy”, upévata maranduhára peẽme ou porãva.   Ambyatypaitéta Jacob ñemoñarévape, Israel rembyre amonoʼõta. Ovecháicha ikorápe ambyatýta, ovecha atýicha ambyatýta ñúme. Tuicha ijayvúta, hetátagui hikuái.   Tupã ohóta henonderã, haʼe kuéra katu hapykuéri. Táva rokẽ rupi osẽta, huvicha guasu tenondete, Ñandejára omyakãta chupe kuéra. Pehendúke peẽ mburuvicha Jacob ñemoñaréva ha myakãhára  kuéra Israelgua: Ndahaʼéi piko peẽ peikuaa vaerã mbaʼépa heʼise teko joja?   Upéva rangue pemboyke iporãva ha perohory ivaíva.   Peipiro che retã guápe ha peheja ikãngue perõ rei. Peʼu hekove che retã guápe, peipiro ha pemopẽ ikãngue, soʼo oñemboʼiháicha, óllape ojeitýva ojy haguã.   Ágãnte pehenóine pende Járape ha nopena moʼãi pende rehe. Haʼe upérõ okañýta pende hegui, heta ivaíva pejapo haguére.   Ñandejára heʼi kóicha umi maranduhára  rehe ombohape javýva hetã guápe: Perekóma guive peʼu vaerã, peje opa mbaʼe oĩ porãha. Noñemeʼẽirõ peẽme peʼu vaerã katu, pende rapicha rehe pendyry. Upévare:   Ndahechauka moʼãi peẽme mbaʼeve pende képe pyhare, ndaikatu moʼãi peje pe ojehútava pytũ mboyve. Kuarahy okañýta maranduhára kuéragui ha ára iñypytũta chugui kuéra.   Mbaʼe rechahára  kuérare ojepukapáta, ha umi omombeʼúva pe ojehútava ndoikuaa moʼãi mbaʼépa ojapóta. Opa umíva okirirĩmbáta Tupã noñeʼẽ moʼãvéigui chupe kuéra.   Chéve katu Tupã puʼaka che myenyhẽta mbaretégui, teko joja ha pyʼa guasúgui, amombeʼu haguã Israel guápe, iñeʼẽ renduseʼỹ ha iñangaipa.   Pehendúke peẽ mburuvicha Jacob ñemoñaréva ha myakãhára kuéra Israelgua: Peẽ pemboyke teko joja. Peẽ pemokarẽ heko peguáva.   Pemopuʼã Jerusalén ha pemboguapy táva Sión, porojuka ha teko jojaʼỹ ári.   Mbojovakehára oñembopopegua, paʼi kuéra plátare oporomboʼe, maranduhára katu plátare omeʼẽ imarandu, heʼívo Tupã rérape hikuái: “Tupã oĩ ñane ndive, mbaʼeve ivaíva ndojehu moʼãi ñandéve.”   Ha upévare, peẽ rupi, Sióngui oikóta yvy ñemitỹrã oñembojeréva, Jerusaléngui oikóta yty aty, ha yvytýgui tupao opuʼã haguépe, oikóta ñanandy. Umi ára pahápe yvyty opuʼãháme Ñandejára Róga. Oñemoĩta opa yvyty ári Upéva ijyvatevéta opa yvytýgui. Opa tetã megua hendápe oguahẽta.   Heta tetã heʼíta oúvo: “Jaha jajupi Ñandejára yvytýpe, Israelgua Tupã Rógape, ohechaukáta ñandéve hape, ha hape rupi jaguatáta.” Sióngui osẽta Ñandejára rembiporavopy Jerusaléngui katu iñeʼẽ.   Tupã ombojovakéta tetã nguérape, joavy oĩva tetã nguéra rupi haʼe omoĩ porãta, umi tetã mombyryve oĩvape jepe. Kyse pukúgui ojejapóta yvy mbovoha, ha kyse yvukúgui machéte. Ndaipóri moʼã véima ñorãirõ, avavépe noñemboʼe moʼãi mbaʼéichapa oñorãirõ vaerã.   Kyhyjeʼỹre opa rupi ojeikóta, maymáva ikatúta opytuʼu iparral ha hiʼígo máta guýpe. Peichaite heʼi Ñandejára ipuʼakapáva!   Ambue tetã nguéra iñeʼẽ rendúta itupã nguérape, ore katu roikóta ore Jára oipotaháicha opa ára.   Péicha heʼi Ñandejára: “Umiha árape ambyatýta che ovecha ikarẽva, ambyatýta oñondive umi okañy vaekue ha umi ainupã vaekue.   Koʼãva hína umi hemby vaekue. Chugui kuéra amopuʼãta peteĩ tetã imbaretéva. Che, opa mbaʼe Jára, aisãmbyhýta chupe kuéra yvyty Sión guive opa árape guarã.   Ha nde Jerusalén, Sión pegua óga yvate, ha imbaretéva, nde jeýta Israel pegua táva tenondegua, pe kuñakarai guasu yma guare.”   Mbaʼére piko aipo ramo resapukái? Ndaipóri ngaʼu piko nde pype mburuvicha guasu? Térã omano mbaʼe piko umi heʼíva ndéve rejapo vaerã?   Ejepokáke ha esapukái, táva Sión, imemby pota vaicha. Osẽta ne memby kuéra ha ohóta oiko umi ñúre. Babilonia peve oguahẽta hína ha upépe Ñandejára oguenohẽta chupe kuéra ohayhuʼỹva poguýgui.   Koʼágã heta tetã oñembyaty, oñemoĩ nde rehe ha heʼi: “Jaha jahecha mbaʼéichapa Jerusalén oñemomarã”.   Koʼã tetã nguéra ndoikuaái mbaʼépa oguereko Ñandejára ipyʼápe, térã mbaʼépa upe haʼe ojapótava. Ndoikuaái ombyatytaha chupe kuéra trígo aty kokuépe oñembyatyháicha.   “Epuʼãke ha ejykýi, táva Sión. Tóroicha romombaretéta, ne ratĩrã fiérrogui ajapóta, ha ne pysãpẽrã vrónsegui. Heta tetã remyanguʼíta. Imbaʼeta oipeʼa vaekue ambue tetãgui ha opa umi mbaʼe oguerekóva, remboykéta upe haʼéva Tupã, opa yvy Jára peguarã.”   Ha nde Belén Efratagua, nde pe aty michĩvéva opa Judá apytépe, nde hegui osẽta Israel ruvicharã, ñemoñare ymágui oúva.   Koʼágã Ñandejára hesarái umi imbaʼévagui, imemby peve upe kuña ohaʼarõva imembyrã. Upérõ oñembyatýta hesegua ndive Israelgua tetã mombyrýpe oĩva.   Opuʼãta mburuvicha guasu oñangareko haguã ijovecháre, ha Ñandejára ombotuicha ha omombaretéta chupe. Haʼe kuéra katu oikóta pyʼa guapýpe, ha haʼe yvy jerekuévo herakuãta.   Haʼe voi oguerúta pyʼa guapy. Umi Asiriagua ondyrýrõ ñane retãre, ha oike ñande róga guasúpe, ñamondóta hese kuéra mburuvicha 7, ha 8 karai guasu.   Kyse puku ipópe, haʼe kuéra oisãmbyhýta Asiria Nimrod  retã. Haʼe katu ñande peʼáta asírio kuéra poguýgui, ou ramo oike ha oñemombaʼe ñane retãre.   Upérõ heta tetã apytépe, umi hembýva Jacob ñemoñarégui ojoguáta ysapýpe omboúva Tupã, amandayvícha hoʼáva kapiʼi ári, ndoúiva oipotágui yvypóra.   Upérõ heta tetã apytépe, umi hembýva Jacob ñemoñarégui ojoguáta leónpe tymba saite apytépe térã leónpe ovecha kuéra apytépe, ohasávo hese kuéra ondyry ha ojukáva, mbaʼeve ohejaʼỹre hekove.   Ore Jára, eipyso nde po umi nde rehe oñemoĩva ári ha oñehundipaitéta.   Kóicha heʼi Ñandejára: “Upe árape ajukáta nde kavaju kuéra ha ahundipáta umi nde kárro ñorãirõme reiporúva.   Nde táva kuéragui ajapóta tapere ha nde róga yvate kuéra yvýre aitypáta.   Umi paje apoha ha umi omombeʼúva pe ojehútava ahundipáta.   Ne tupã guaʼu ha taʼãnga kuéra amyanguʼíta, anive haguã remombaʼe taʼãnga nde voi rejapo vaekue.   Ahapoʼóta umi yvyra máta remongarai vaekue, ha nde táva kuéra ahundipáta.   Che pochy rendýpe ainupãta tetã nguéra nohenduséi vaekue che ñeʼẽ.” Pehendúke pe heʼíva Ñandejára: Epuʼã ha ere upe ereséva yvyty renondépe, ha umíva tohendu ne ñeʼẽ!   Pehendúke yvyty ha peẽ yvy pyenda. Ñandejára ombohovakéta hetã guápe, hembiapokuére Israel ndive ojoavy.   Péicha heʼi Ñandejára: “Ere mína chéve, che retãgua, mbaʼe piko che ajapo nde rehe? Mbaʼépe piko che rombopochy?   Egíptogui roguenohẽ vaekue, tembiguái rekógui; amondo Moisés, Aarón  ha María, haʼe kuéra ne sãmbyhy haguã.   Che retãgua, ne manduʼamíke Balac, Moab ruvicha guasu, ha upe haʼe ojapose moʼã vaekuére, ha mbaʼépa heʼi chupe Balaam, Beor raʼy. Ne manduʼáke rehasárõ guare Sitímgui Guilgálpe, ha ani nde resarái Ñandejára ne pytyvõrõ guare.   Mbaʼéichapa ikatúne añemboja Ñandejára rendápe? Mbaʼéichapa ikatúne amombaʼe guasu Tupã yvate oĩvape? Ikatúne piko araha chupe tóro hiʼáño peteĩva, aikuaveʼẽ haguã chupe mymbahapy  ramo?   Ovyʼánepa Tupã chupe aikuaveʼẽ ramo 1.000 ovecha mácho térã 10.000 lítro ñandyry? Térã aikuaveʼẽrõ che raʼy ypykue che rembiapo vaikuére?   Nde, yvypóra, Tupã heʼíma ndéve mbaʼépa pe iporãva, ha mbaʼépa haʼe nde hegui ohaʼarõ: Ejapo heko jojáva, eporoporiahurereko, ha ejapo Tupã oipotáva, rejejapoʼỹre.   Tupã osapukái pe távape. Iporã ñahendu haʼe heʼíva. Pehendúke tetãgua ha myakãhára  kuéra:   Hembiapo vaíva rógape oĩ heta mbaʼe oñemonda vaekue, ha mbaʼe pohýi raʼãha japu che mbopochýva.   Mbaʼéicha piko aheja reíta oiporúvape, mbaʼe pohýi raʼãha vai ha ijapúva?   Umi heta mbaʼe oguerekóva ojopy eterei, ha ijapu opavave.   Upévare añepyrũta roinupã, añepyrũta rohundi ne angaipáre.   Rekarúta ha na ne ryguãtã moʼãi, akóinte nde jopýta ñembyahýi. Rembyatýta heta mbaʼe ha ndopyta moʼãi ndéve mbaʼeve, ha oĩ ramo jepe opytáva ndéve, oñehundipáta ñorãirõme.   Reñemitỹta remonoʼõʼỹre mbaʼeve, reñamíta olivoʼa reʼuʼỹre iñandyry, reñamíta parralʼa reʼuʼỹre chugui kaguy,   rejapógui Omrí heʼi haguéicha, ha reikógui Acab rógape ojeiko haguéicha. Upévare, nde ha ne retã guápe pohundíta, maymáva pende rehe oñembohorýta, ha peikóta ñemotĩme.” Nda che poʼái ete piko! Ajogua ku ojeporekávape kogaʼa oñemonoʼõ rire, ára haku oguahẽ vove térã ojeporekávape parralʼa oñemonoʼõ rire. Ndajuhúi haʼu haguã peteĩ parralʼa apesãmi térã ígo pyahu haʼusetévagui, peteĩ hiʼamínte jepe.   Ndaipóri véima heko jojáva yvy ári, ndaipóri imarangatúva, peteĩnte jepe. Maymávante omangea oporojuka haguã, maymáva omoñuhã hapichápe.   Ojapo haguã ivaíva ndahasahái, mburuvicha kuéra plátante oipota, mbojovakehára popeguánte oheka, imbaretéva ojapo ojaposéva, teko joja oñemokarẽ.   Pe heko porãvéva ijapytépe kuéra, ñuatĩ mátape ojogua; ha pe ijohéi pyréva, javoráipe. Oguahẽtama hína upe ára oñemoĩ haguã opa mbaʼe hendápe, upe ára oñemombeʼu vaekue ndéve oguahẽtaha. Sarambi oikóta hína pende apytépe upe ramo!   Aníke rerovia nde rapicha heʼíva, ani rejerovia avavére, eñeñangarekóke ne rembirekógui; emboty nde juru.   Taʼýra opuʼã itúvare, mitãkuña katu isy rehe; nuéra isuégra rehe oñemoĩ ha iñarõvéva ne ndive, nde rogagua voi hína.   Che katu ajerovia Ñandejárare, Tupã ivaívagui che peʼáta. Haʼe ohendúta che ñemboʼe.   Nde, tetã na nde aʼéiva che rehe, ani revyʼa hoʼa vaígui chéve. Oime ramo jepe haʼa raʼe, apuʼã jeýta hína, pytũmbýpe aiko ramo jepe, Ñandejára che resape.   Ajapo niko ivaíva Ñandejára renondépe ha upéva rehe aropuʼakáta ipochy. Haʼe ohecháta upe ajapóva ha che renohẽta ivaívagui. Ñandejára che renohẽta hesakãháme ha aikuaáta heko jojaha.   Che rehe ijaʼeʼỹva ohecha kuaáta ha tuicha oñemotĩta. Haʼe heʼímiva chéve: “Moõ piko oime Tupã nde Jára”? Ha avyʼáta ahechávo mbaʼéichapa yvýre oñemona, ha tujúicha tapére heseguáre oñepyrũ.   Jerusalén, oúma ára nde korapy yvate oñemopuʼã jey haguã. Upe árape oñembotuichavéta nde yvy,   ha opa guio ojejúta ne rendápe: Asiria guive Egipto peve, y Nilo guive Éufrates peve, peteĩ yguasu guive ambue peve ha peteĩ yvyty guive ambue peve.   Yvýgui oikóta yvy ojeikoʼỹha, yvypóra rembiapo vaikuére, ha heko aña haguére.   Eñangarekóke ore Jára ne retãgua ha ovecha kuéra ne mbaʼe teévare, kaʼaguýpe opytáva haʼeño, yvy ne porãmba jepévape! Eraha chupe kuéra yma guaréicha, okarúvo Basán ha Galaádpe.   Ehechauka chupe kuéra mbaʼe hechapyrãva, Egíptogui chupe kuéra renohẽ ramo guaréicha.   Tohecha upéva tetã nguéra ha toñemotĩ imbarete ramo jepe. Ta iñeʼẽngu ha tohenduʼỹ opytávo!   Yvy mbóicha toheréi ha mbóicha ikuápe toryrýi! Kyhyje pópe toñemboja Tupã Ñandejára rendápe ha chugui tokyhyje!   Tupã, ndeichagua ndaipóri, reheja rei tembiapo vaikue, ha reñembyesarái ne retã rembyre opuʼã hague nde rehe. Nde hasýpe nde pochýva ha reporoporiahurereko.   Ore poriahurereko jey kena ha eñotỹ ore añangue, ore rembiapo vaikue emombo yguasu ruguápe.   Ne manduʼa kena ore Jára ne ñeʼẽ ha ne mborayhúre, ymaite guive remeʼẽ vaekue ore ru kuéra ypykue Abraham ha Jacóbpe! Jesús osẽ Cafarnaúmgui ha oho Judea gotyo upe yvy Jordángui kuarahy resẽ gotyo guápe. Upépe ijaty jey hese heta eterei ha oñepyrũ jey omboʼe chupe kuéra jepi guáicha.  Oĩ fariséo kuérava, oñembojáva Jesús rehe omoñuhã haguã chupe, ha oporandu chupe, peteĩ ménapa ikatu opoi hembirekógui.  Haʼe heʼi chupe kuéra: —Mbaʼépa heʼi rakaʼe peẽme Moisés?   Haʼe kuéra heʼi: —Moisés rembiapoukapýpe heʼi peteĩ kuimbaʼe ikatuha opoi hembirekógui omeʼẽ guive chupe kuatia jueja rehegua?   Upérõ Jesús heʼi chupe kuéra: —Pende pyʼa hatãguinte Moisés oheja vaekue peẽme pepoi pene rembirekógui.  Iñepyrũmbýpe katu Tupã ojapo vaekue kuimbaʼe ha kuñáme.   “Upévare pe kuimbaʼe oheja vaerã itúva ha isýpe, ojoaju haguã hembireko ndive, ha oiko mokõivégui peteĩ.”  Péicharõ, upe guive haʼe kuéra ndahaʼe véima mokõi yvypóra, peteĩntema.   Upévare yvypóra ndoipeʼái vaerã ojuehegui umi Tupã ombojoaju vaekue.   Oĩmarõ hikuái hógape, hemimboʼe kuéra oporandu jey chupe kóvare.  Jesús heʼi chupe kuéra: —Oimeraẽva opoírõ hembirekógui ha omenda ambuére, omyakã ratĩ hembirekópe.  Peteĩ kuña opoírõ iménagui ha upéi omenda jey, haʼe ave oporomyakã ratĩ hína.   Ogueraha hikuái mitã nguéra Jesúspe opoko haguã hese kuéra. Umi hemimboʼe kuéra katu, ipochy umi mitãme oguerúva ndive.  Jesús ohechávo kóva ipochy ha heʼi chupe kuéra: —Peheja umi mitã tou che rendápe, ha ani pejoko. Umi haʼe kuéraicha guápe guarã niko hína ñesãmbyhy yvágagui oúva.  Añetehápe haʼe peẽme, oimérõ Tupã sãmbyhy ogueroguahẽva ku mitãicha, oikéta pype.   Ha ohupi ijyva ári mitã nguérape, ha ohovasa omoĩvo ipo hese kuéra.   Jesús osẽvo oho haguã, oñaniháme ou hendápe peteĩ kuimbaʼe, oñesũ henondépe ha oporandu chupe: —Mboʼehára marangatu, mbaʼépa ajapo vaerã ahupyty haguã pe jeikove opaveʼỹva?   Jesús heʼi chupe: —Mbaʼére piko ere che rehe che marangatuha? Imarangatúva peteĩnte oĩ, ha upéva Tupã.  Reikuaáma Tupã rembiapoukapy: ‘Ani reporojuka,  ani reporomyakã ratĩ,  ani remonda,  ani eñeʼẽ rei nde rapicháre,  térã reporombotavy, emombaʼe nde ru ha nde sýpe.’   Pe kariaʼy heʼi chupe: —Opa umíva niko ajapóva voínte che mitã guive.   Jesús omaʼẽvo hese, ohayhu ha heʼi chupe: —Peteĩ mbaʼe oĩ rejapove vaerã. Tereho eñemumba opa rerekóvare ha emeʼẽ mboriahúpe. Péicharõ rerekóta mbaʼeta yvágape. Upéi, eju che moirũ.   Pe kariaʼy upéva ohendúvo ojepyʼapy ha tuicha ñembyasýpe oho, heta mbaʼe oguerekógui.  Upérõ Jesús omaʼẽ ijerekuévo ha heʼi hemimboʼe kuérape: —Ajépa hasyete umi imbaʼe retávape oike haguã Tupã sãmbyhýpe.   Hemimboʼe kuéra oñemondýi koʼã mbaʼe ohendúvo, Jesús katu heʼi jey chupe kuéra: —Che irũ nguéra, hasyve peteĩ imbaʼe retávape oike haguã Tupã sãmbyhýpe, peteĩ kavajúgui ohasa rangue ju resa rupi.   Ndahasyive vaerã kaméllo ohasa haguã ju resa rupi, peteĩ mbaʼeta rerekua oike haguã Tupã sãmbyhýpe.   Ohendúvo chupe, koʼýte omombaʼete ha oporandu joa ojupe: —Máva piko aipórõ ikatúta oñepysyrõ?   Jesús omaʼẽ hese kuéra ha heʼi: —Yvypóra kuérape guarã upéva ndaikatúi. Tupãme guarã katu nahániri. Chupe guarã ndaipóri mbaʼeve ikatuʼỹva.   Upémarõ Pedro heʼi chupe: —Ore niko roheja opa mbaʼe ndéve romoirũ haguã.   Jesús heʼi chupe kuéra: —Añetehápe haʼe peẽme, oimeraẽva oheja vaekue che rehehápe hóga térã ityvýra, térã iteindýra, térã itúva, térã isy, térã hembireko, térã itaʼýra, térã ijyvy,  pe ohejáva rendaguépe ohupytýta 100, ko yvy árima voi, tahaʼe óga, tykeʼýra, tyvýra, teindýra, tykéra, kypyʼy, kyvy, sy, túva, taʼýra, tajýra, mitã kuimbaʼe, mitãkuña ha yvy, jehasa asy reheve ramo jepe. Ha omano rire katu, jeikove opaʼỹva.  Ha heta umi koʼágã itenondéva, itapykuéta. Ha heta umi koʼágã itapykuéva, itenondéta.   Oho hikuái Jerusalénpe, ha Jesús oho tenonde. Haʼe kuéra ohecha ramo upéva, ha umi ohóva tapykuéri okyhyje. Jesús ohenói jey haʼeñoháme umi 12 hemimboʼe ha heʼi chupe kuéra upe ojehútava chupe:  —Jaha niko ñaína Jerusalénpe. Upépe, che, yvypóraicha aju vaekue, oĩta che moĩva paʼi kuéra ruvicha ha Moisés rembiapoukapy mboʼeha pópe, ha haʼe kuéra ojeruréta ajejuka haguã, ha che meʼẽta ambue tetãgua pópe.  Zebedeo raʼy kuéra Santiago ha Juan oñemboja Jesús rendápe ha heʼi chupe: —Mboʼehára, roipota rejapo rojerurétava ndéve.   Haʼe oporandu chupe kuéra: —Mbaʼépa peipota ajapo pende rehe?   Heʼi hikuái chupe: —Nde reguapývo reisãmbyhy mburuvicha guasu mimbipápe, roipota ore mboguapy peteĩme nde akatu gotyo ha ambue nde asu gotyo.   Jesús heʼi chupe kuéra: —Peẽ niko ndapeikuaái mbaʼépa pejerure. Peẽ ngaʼu piko peime pehasa asy haguãicha, che ahasa asytaháicha? Ikatútapa pemboyʼu pe iróva che amboyʼútava?   Haʼe kuéra heʼi: —Roime rohasa haguã. Jesús heʼi chupe kuéra: —Peẽ añetehápe pemboyʼúta pe iróva ha pehasa asýta che ahasa asytaháicha.  Peguapy haguã che ykére katu ndaijái chéve ameʼẽ. Che Ru upéva omeʼẽta umi haʼe ombosakoʼi vaekuépe.   Umi 10 hemimboʼe ohendúvo upéva, ipochy Santiago ha Juan ndive.  Ha Jesús ohenói chupe kuéra ha heʼi: —Peẽ niko peikuaa mbaʼéichapa mburuvicha kuéra po pohýipe oisãmbyhy umi hetã, ha mbaʼéichapa poguasu kuéra ave oguereko vai chupe kuéra.  Pende apytépe katu ndaupéichai vaerã. Pe mbaʼe guasuséva oiko vaerã uvei tembiguáirõ.   Ha pe itenondeséva pende apytépe, toiko opavave rembiguái ramo.   Che, yvypóraicha aju vaekue, niko ndajúi che rembiguairã rekávo, aikóvo tembiguáirõ katu  ha ameʼẽvo che rekove anohẽ haguã hetápe ivaívagui.   Jesús ha hemimboʼe kuéra oguahẽ Jericópe. Ha Jesús osẽvoma upe távagui, hemimboʼe kuéra ha heta ijaty vaekue ndive, peteĩ tupãmbaʼe jára ohechaʼỹva, hérava Bartimeo, Timeo raʼy, oguapy hína tape ykére.  Ha ohendúvo Jesús, Nazaretgua, ohasaha ohóvo, oñepyrũ osapukái: —Jesús, David raʼy, che poriahurerekomína!   Heta oĩ ojaʼóva chupe okirirĩ haguã, haʼe katu hatãve osapukái: —David raʼy, che poriahurerekomína!   Upévo Jesús opyta ha heʼi: —Pehenói. Ohenói hikuái pe ohechaʼỹvape, heʼívo chupe: —Néike, epuʼã. Ne renói niko hína!   Pe ohechaʼỹva omombo ijahoja, opo opuʼã ha oñemboja Jesús rendápe.  Haʼe oporandu chupe: —Mbaʼépa reipota ajapo nde rehe? Pe ohechaʼỹva heʼi chupe: —Mboʼehára, ahechase.   Jesús heʼi chupe: —Ikatúma reho, rejerovia haguére rekuera. Upepete pe ohechaʼỹ vaekue ohecha, ha oho Jesús rapykuéri. Jesús ha hemimboʼe kuéra oñemoaguĩvo Jerusaléngui, oguahẽ hikuái táva Betfagé ha Betania jerére, Yvyty Olivotýpe. Upégui Jesús omondo mokõi hemimboʼépe henonderã,  heʼívo chupe kuéra: —Tapeho peguahẽ amo távape, ha upépe peikévo, pejuhúta peteĩ vúrro oñeñapytĩva hína, neʼĩrava gueteri avave ojupi hiʼári. Pejora ha peru chéve.  Ha oimérõ oporandúva peẽme maerãpa peruse, peje chupe: “Ore Jára oikotevẽ hese ha pyaʼe ogueruka jeýta”.   Haʼe kuéra oho, ojuhu pe vúrro ñapytĩmby okápe peteĩ okẽ ypýpe, ha ojora hikuái.  Umi upépe oĩva oporandu chupe kuéra: —Mbaʼére piko pejora pe vúrro?   Haʼe kuéra heʼi upe Jesús heʼi vaekue: ha oheja chupe kuéra oho.  Ogueraha hikuái pe vúrro Jesúspe. Ha haʼe kuéra omoĩ hiʼári umi ijao ha Jesús ojupi hiʼári.  Heta oĩ oipysóva ijahoja haperãme, oĩ katu oikytĩva yvyra rakã ha omyasãiva pe tapére.  Umi tenondete ohóva ha umi tapykue pegua, oñepyrũ osapukái: —Tupã toñemombaʼe guasu! Toñemombaʼe guasu Ñandejára rérape oúva!   Tupã tohovasa pe oúva ñande ru Davídcha ñane sãmbyhývo! Tupã toñemombaʼe guasu!   Jesús oike Jerusalénpe ha oho Tupaópe. Omaʼẽ opa rupi ha oho Betániape umi 12 hemimboʼe ndive, kaʼaruetémagui.   Upe ára ambuépe, osẽvo hikuái Betániagui, Jesús oñandu iñembyahýi.  Mombyry guive ohecha peteĩ ígo máta hoguéva, ha oñemboja hese ohecha haguã hiʼapa. Ndojuhúi hese hiʼaha, hogue mante oĩ hese.  Upépe Jesús heʼi pe ígo mátape: —Avavéke toʼuveʼỹ ndeʼágui arakaʼeve! Hemimboʼe kuéra ohendu upéva.   Oguahẽ rire hikuái Jerusalénpe, Jesús oike Tupaópe ha omosẽmba upégui umi upépe oñemúvape. Upépe oĩ umi oñemúva viru Tupaópe oñemeʼẽ vaerãre ha omeʼẽva ambue tetã megua virúre. Umíva mesa haʼe oitypa yvýre. Umi pykasu mymbajukarã  rehe oñemúva renda avei oitypa,  ha ndohejái avave ohasa Tupao rupi oguerahávo mbaʼeve,  ha oñemoĩ omboʼe chupe kuéra heʼívo: —Ñandejára Ñeʼẽme niko heʼi: ‘Che rógare ojeʼéta, ñemboʼehao’.  Peẽ katu pejapo chugui mondaha kuára.   Ohendúvo kóva, paʼi ruvicha kuéra ha Moisés rembiapoukapy mboʼeha oñepyrũ oheka mbaʼéichapa ojukáta Jesúspe, okyhyjégui chugui, opavave niko oguerohory hemimboʼe.  Pyhare oguahẽvo katu, Jesús ha hemimboʼe kuéra osẽ upe távagui.   Pe pyharevépe ohasa hikuái pe ígo ypy rupi, ha ohecha ipiru hague hapo guive.  Upérõ Pedro, imanduʼávo pe ojehu vaekuére, heʼi Jesúspe: —Mboʼehára, emaʼẽmi, pe ígo remboharu vaekue ipiru.   Jesús heʼi: —Pejerovia Tupãre.  Añetehápe haʼe peẽme, oĩrõ heʼíva ko yvytýpe: ‘Epuʼã koʼágui ha tereho ejeity yguasúpe’, ha ipyʼa mokõiʼỹre ojerovia oikotaha haʼe heʼíva, upéicha ojehúta.   Upévare haʼe peẽme: ‘Pejerovia ramo Tupãre, opa mbaʼe pejeruréva pene ñemboʼépe oñemeʼẽta peẽme’.  Ha peñemboʼérõ peheja rei pende rapichápe, ikatu haguã pende Ru yvágape oĩva oheja reíta avei peẽme pene rembiapo vaikue.   Peẽ ndapeheja reíri ramo pende rapichápe, pende Ru yvágape oĩva ndoheja rei moʼãi avei peẽme pende rembiapo vaikue.   Upe rire oho jey hikuái Jerusalénpe. Jesús oguata aja pe Tupao rupi oguahẽ hendápe paʼi ruvicha kuéra, Moisés rembiapoukapy mboʼeha ha myakãhára  kuéra.  Oporandu chupe hikuái: —Máva piko oheja ndéve rejapo haguã koʼã mbaʼe? Máva pokatu rupi reju?  Jesús ombohovái chupe kuéra: —Che avei aporandúta peẽme peteĩ mbaʼe, ha peje ramo chéve, haʼéta peẽme mbaʼéicha rupípa ajapo koʼã mbaʼe.  Peje chéve: Máva piko ombou rakaʼe Juánpe oporomongarai haguã? Tupã térã piko yvypóra?   Haʼe kuéra katu oñepyrũ oñomongeta kyreʼỹ oñondive, ha heʼi: “Jaʼe ramo Tupã ombou hague chupe, heʼíta ñandéve: ‘Mbaʼére ndaperoviái raʼe chupe?’  Ha jaʼe ramo yvypóra hague…” Okyhyje hikuái opavave opuʼã ramo guarã hese kuéra, ogueroviágui hikuái Juan maranduhára hague.   Upévare heʼi hikuái Jesúspe: —Ndoroikuaái. Upépe Jesús heʼi chupe kuéra: —Upéicharõ, che avei namombeʼu moʼãi peẽme máva pokatu rupípa ajapo koʼã mbaʼe. Jesús oñeʼẽ chupe kuéra ñeʼẽ mbojoja rupi. Heʼi chupe kuéra: “Peteĩ karai oñotỹka vaekue peteĩ parralty ijyvýpe.  Omongorapy ha upéi ojapouka oñeñami haguãme umi parralʼa. Omopuʼã avei peteĩ óga yvate, upégui oĩ haguã omaña ha oñangarekóva ijyvýre. Upéi katu, oiporuka hepýre mbaʼapohára kuérape, ha oho mombyry.  Ha oguahẽvo ára parralʼa ojepoʼo haguã, omondo peteĩ hembiguái umi mbaʼapohára rendápe ogueraha haguã chupe upe imbaʼerãva.  Haʼe kuéra katu ojeity hiʼári ha oinupã heta rire, omondo po nandi.  Upémarõ pe parralty jára omondo ambue hembiguáipe, kóvape katu oñakã joka ha ojaʼo heta hikuái.  Pe karai katu omondo jey ambuépe, kóvape katu ojuka hikuái. Upéi omondo hetavépe, ha umívagui oĩ oñenupãva ha oĩ ojejukáva.  Opyta gueteri chupe peteĩ itaʼýra tee, haʼe ohayhu etéva. Ipahápe omondo chupe, heʼívo ipyʼapýpe: ‘Che raʼýpe niko ojapóta mbaʼe ramo.’  Umi mbaʼapohára katu heʼi ojupe: ‘Pévape opytapáta hína opa mbaʼe. Jajuka ha topyta ñandéve ko yvy.’  Ha ojeity hiʼári hikuái, ojuka chupe ha oguenohẽ pe parraltýgui.   Mbaʼépa hiʼã peẽme ojapotaha pe yvy jára? Ohóta ojuka umi mbaʼapohárape ha omeʼẽta iparralty ambuépe.  Peẽ niko peikuaa Ñandejára Ñeʼẽ heʼiha: Upe ita omboykéva umi óga mopuʼãhára upéva ári koʼágã oñemopuʼã.   Ñandejára upéicha ojapo ha ore jurujái rohechávo.”   Ha omyakãsãse hikuái Jesúspe oikuaágui oiporu hague ñeʼẽ mbojoja hese kuéra. Okyhyjénte opavavégui, oguerekógui chupe hikuái maranduhára ramo.   Omondo hikuái Jesús rendápe mbovymi fariséo ha Herodes ndiveguáva, omoñuhã haguã Jesúspe, ha heʼívare omoĩ vai haguã chupe.  Koʼãva oho ha heʼi chupe: —Mboʼehára, roikuaa niko añetévante ereha, ndoguapyiha nde rehe mbaʼeve ojeʼéva nde rehe, ha neremañaiha avavére rehecha haguã mbaʼeichaguápa haʼe. Roikuaa hekoitépe remboʼeha Tupã rape. Iporã piko romeʼẽ viru mburuvicha guasu Roma peguápe, térãpa nahániri?   Jesús katu ohecha kuaa hova mokõiha hikuái, ha heʼi: —Mbaʼére piko pe che moñuhãse? Pehechauka chéve pe viru pemeʼẽva jepi.   Ha ombohasa chupe hikuái. Jesús oporandu chupe kuéra: —Máva raʼãnga ha máva réra piko ko oĩva hese? Haʼe kuéra heʼi: —Mburuvicha guasu Roma pegua.   Jesús heʼi chupe kuéra: —Néi, pemeʼẽ mburuvicha guasúpe mburuvicha guasu mbaʼéva, ha Tupãme Tupã mbaʼéva. Ha ijurujái joa opytávo.   Upérõ oho Jesús rendápe umi Saduséo. Haʼe kuéra niko ndogueroviái omanóva oikove jeyha,  upévare heʼi Jesúspe:   —Mboʼehára, Moisés niko heʼi vaekue, peteĩ kuimbaʼe omendáva omano ramo hembireko imembyʼỹre chugui, tyvýra omenda vaerã hembirekorére omoñemoñare haguã tykeʼýra omano vaekuépe.   Jesús heʼi chupe kuéra: —Pejavy ndapeikuaáigui Ñandejára Ñeʼẽ térã Tupã pokatu.  Ágã ojeikove jey vove, kuimbaʼe ha kuña nomenda moʼã véima ojuehe. Oikóta chugui kuéra, Tupã remimbou yvágape guáicha.  Ha ndaperoviaséi ramo omanóva oikove jeyha, piko ndapehechái mbaʼépa heʼi Moisés kuatia ñeʼẽme, oñeʼẽhápe pe jukeri hendy ramo guare? Tupã heʼi Moiséspe upérõ: ‘Che hína Abraham, Isaac ha Jacob Tupã’.   Haʼe niko ndahaʼéi omanóva Tupã. Oikovéva Tupã katu. Tuicha eterei pejavy.   Ohechávo Jesús heʼi porã hague chupe kuéra, peteĩ Moisés rembiapoukapy mboʼeha, ohendu vaekue chupe kuéra oñoñeʼẽ apírõ, oñemboja hese ha oporandu chupe: —Mávapa umi Tupã rembiapoukapy apytégui pe mbaʼe guasuvéva?   Jesús heʼi chupe: —Pe tembiapoukapy tuichavéva hína: ‘Ehendúke, Israel, Tupã Ñandejára niko peteĩnte.  Ehayhu Tupã nde Járape nde pyʼaite guive, ne ánga rugua guive ha ne arandukue reheve, ha ne mbaretekue reheve.   Upe rire oúva heʼi kóicha: ‘Ehayhu nde rapichápe rejehayhuháicha nde’.  Ndaipóri tembiapoukapy mbaʼe guasuvéva koʼãvagui.   Upe Moisés rembiapoukapy mboʼeha heʼi chupe: —Iporãite, mboʼehára. Añete upe eréva: Peteĩnte oĩ Tupã ha ndaipóri ambue.   Ha jahayhu ramo Tupãme ñande pyʼaite guive, ñane ñeʼã ha ñane mbaretekue reheve, ha jahayhu ñande rapichápe ñande jupéicha, iporãve opa mymbahapy  ha mymbajuka  altárpe  oñekuaveʼẽvagui.   Jesús, ohechávo pe tembiapoukapy mboʼeha heʼi porã hague, heʼi chupe: —Namombyrýi reime Tupã remisãmbyhýgui. Ha avave noporandusevéi chupe.   Jesús oporomboʼe hína Tupaópe ha oporandu: —Mbaʼére piko Moisés rembiapoukapy mboʼeha heʼi pe Mesías, David ñemoñareha?  David voi niko, Espíritu Santo rupi heʼi vaekue: “Ñandejára heʼi che Járape ‘Eguapy che akatúa gotyo, tamoĩ ne pyenda ramo umi nde rayhuʼỹva.’”   David voi niko heʼi chupe “Che Jára”? Mbaʼéicha piko aipórõ pe Mesías David ñemoñaréta? Heta umi ijatýva upépe, ha oguerohory joa Jesús ñeʼẽ.   Jesús oporomboʼévo heʼi jepi: “Peñeñangarekóke umi Moisés rembiapoukapy mboʼeha kuéragui. Haʼe kuéra niko oikose ao puku reheve, ha oipota umi okaháre oñemomaitei chupe kuéra karai guasúicha.  Oĩ porãvetahápe oguapy karu guasuhápe, ha judío kuéra tupaópe.  Ha oñemboʼe puku guaʼu oipeʼapa haguã oguerekóva guive kuña imenaveʼỹvagui. Chupe kuéra oñenupã rasyvéta.”   Peteĩ jey Jesús oguapy hína Tupaópe upe mbaʼe meʼẽha ryru rovái, ha ohecha mbaʼéichapa oñemoĩ pype viru. Mbaʼeta rerekua kuéra omoĩ heta-heta.  Oguahẽ sapyʼa peteĩ kuña mboriahu imenaveʼỹva, ha omoĩ mokõi viru pehẽnguemi.  Upérõ Jesús ohenói hemimboʼe kuérape ha heʼi: —Haʼe peẽme ko kuña mboriahu imenaveʼỹva omeʼẽ hetave hague opavavégui,  opavave niko omeʼẽ upe hembývagui chupe kuéra, haʼe katu, imboriahu paʼũme, omeʼẽmba oguereko vaekue okaru haguã. Osẽvo Jesús Tupaógui, peteĩ hemimboʼe kuérava heʼi chupe: —Mboʼehára, emaʼẽmína koʼã ita ha ko tupaóre. Ajépa tuicha ha iporã.   Jesús heʼi chupe: —Rehechápa koʼã óga guasuete? Añete haʼe ndéve, ndopyta moʼãi peteĩ itánte jepe ojoʼári. Oñehundipaitéta.   Upéi oho hikuái Yvyty Olivotýpe, Tupao rovái oĩvape. Jesús oguapy ha Pedro, Santiago, Juan ha Andrés oporandu chupe haʼeñoháme,  —Roikuaase niko mbaʼéichapa rohecha kuaáta oguahẽmaha pe ára paha. Roikuaase arakaʼépa ojehúta umi mbaʼe.   Jesús heʼi chupe kuéra: —Pemaʼẽ porãke. Aníke peheja avave pene mbotavy.  Cháke oĩne heta oúva, ha heʼíne ijehe cheha, ha hetápe ombotavýta.   Pehendúta oikoha ñorãirõ guasu opa rupi. Anínte peñemondýi. Umíva umi mbaʼe niko ojehu vaerã voínte, ha upéva ndeʼiséi oguahẽmaha pe ára paha.  Peteĩ tetã opuʼãne ambuére, ha opavave opuʼãmbáne ojuehe. Oĩne yvy ryrýi heta henda rupi ha ñembyahýi guasu opa rupi. Koʼãva niko iñepyrũránte hína.   Peñangarekóke pende jehe, cháke oĩta pene myakãsãva ha pene moĩva mburuvicha kuéra pópe, ha pene mbyepotíva itupao kuéra rupi. Ha che remimboʼe haguére peẽ, pejereraháta sãmbyhyhára ha mburuvicha guasu kuéra renondépe. Péicha, peẽ peñeʼẽta che rehe chupe kuéra.  Pe hóga ári oĩva, aníke oguejy oguenohẽ haguã mbaʼeve hógagui.  Pe ñúme oĩva, anítei ojevy ijao píari.   Tojererekóke umi kuña hye guasúva umi árape, térã imemby kambúva. Tuicha ohasa asýta.  Pejerure Tupãme ani haguã ojehu peẽme koʼã mbaʼe roʼy jave.  Umíva umi árape, tuicha ojehasa asýta, ojehasaʼỹ haguéicha Tupã ojapo ypy guive opa mbaʼe iñepyrũmbýpe.  Ha arakaʼeve peichagua jehasa asy ndojehu moʼãvéi.  Ha Ñandejára nomombykýi rire umi ára umi imbaʼéva rehehápe, avave ndopytái vaerã moʼã hekove. Umi imbaʼéva, haʼe oiporavo vaekue rehehápe katu omombykýta.   Ha umíva umi árape oĩ ramo heʼíva peẽme: “Péina ápe pe Mesías” térã “Péina upépe”, ani perovia.  Cháke oúta hína heta mesías guaʼu ha maranduhára  guaʼu peẽme. Ha heta mbaʼe hechapyrãva ojapóta, ombotavy haguã Tupã rembiporavópe jepe, ikatúrõ.  Peñeñangarekóke! Amombeʼu hína peẽme koʼã mbaʼe, ojehu mboyve.   “Umi jehasa asyha ára ohasa rire, kuarahy iñipytũmbáta,  jasy ndohesape moʼãvéi,   Péicha avei, pehecha vove ojehu koʼã mbaʼe peikuaáta hiʼaguĩmaha che, yvypóraicha aju vaekue, aju jey haguã.  Añetehápe haʼe peẽme: Koʼã mbaʼe ojehupáta omano mboyve umi koʼágã oikovéva.  Yvága ha yvy opáta, che haʼéva katu ojehu vaerã katuete.   Mbaʼe árapepa térã arakaʼetépa avave ndoikuaái. Tupã remimbou kuéra jepe térã che, Tupã Raʼy, jepe ndaikuaái. Che Ru añoite mante oikuaa.   Upévare peikóke pe payhápe porã, ha peñangarekóke pende jehe. Ndapeikuaái hína arakaʼépa oguahẽta upe ára.  Mokõi ára Páskua, mbuja oñembovuʼỹva ojeʼuha arete, mboyve,  paʼi ruvicha ha Moisés rembiapoukapy mboʼeha oheka mbaʼéichapa omoñuhã kuaa Jesúspe omyakãsã haguã chupe, ha upéi ojuka.  Oĩ heʼíva: —Anínte jajapo arete jave, ani ágã oñepuʼãmba ñande rehe.   Jesús oĩ jave Betániape, Simón pe ijai karu vai vaekue rógape, ha oguapy aja mesápe, oguahẽ peteĩ kuña oguerúva mbayru henyhẽva mbaʼe ryakuã porã ha hepývagui. Ojoka pe mbayru ha oñohẽ pe mbaʼe ryakuã porã Jesús akãre.   Ha upépe oĩva ipochýva, ha heʼíva: —Maerã piko ohundi rei pe mbaʼe ryakuã repyete?  Ikatu vaerã moʼã oñemeʼẽ 300 pláta pehẽnguére, ha hepykuépe oñepytyvõ mboriahúvape. Ha oñeʼẽ vai hikuái upe kuñáre.  Jesús katu heʼi: —Maerã piko péicha peñeʼẽ hese? Mbaʼe iporãva niko ko ojapóva che rehe.  Mboriahu kuéra niko oiko tapiáta pende apytépe  ha ikatúta peipytyvõ peipytyvõse ramo, chéve katu nda che rereko moʼãi opa ára.  Ko kuña ojapo pe ikatu vaekue: omohyakuã porã che rete añeñotỹ mboyve.  Añetehápe haʼe peẽme, mamo oñemyerakuãha rupi marandu porã, yvy jerekuévo, oñemombeʼúta avei ko kuña ojapo vaekue, ha oikóta hese manduʼa.   Judas Iscariote, peteĩ umi 12 Jesús remimboʼe kuérava, oho paʼi ruvicha kuéra rendápe oity haguã Jesúspe ipópe kuéra.  Ohendúvo upéva, ovyʼa hikuái ha heʼi omeʼẽtaha viru Júdaspe. Haʼe oñepyrũ oheka mbaʼéichapa oitýta Jesúspe ipópe kuéra.   Pe oñepyrũha árape arete ojeʼuhápe mbuja oñembovuʼỹva, ha ojejukaha pe ovecha Páskua rehegua, Jesús remimboʼe kuéra oporandu chupe: —Moõpa reipota rombosakoʼi ndéve Páskua rembyarete haguã?   Upérõ omondo mokõi hemimboʼe kuérape, heʼívo: —Tapeho upe távape. Upépe pejuhúta kuimbaʼe ogueraháva kambuchi y reheve. Tapeho hapykuéri,  ha upe óga oikeha járape peje: “Ore Mboʼehára oporandu: Mávapa pe koty ahasataha Páskua arete che remimboʼe kuéra ndive?”  Haʼe ohechaukáta peẽme koty guasu yvategua oĩmbámava. Upépe pemoĩ ñandéve upe tekotevẽva.   Umi hemimboʼe kuéra oho pe távape. Ojuhu opa mbaʼe Jesús heʼi haguéicha ha ombosakoʼi hikuái Páskua ombyarete haguã.  Kaʼaru pytũvo, oguahẽ Jesús hemimboʼe kuéra ndive.  Okaru aja hikuái, Jesús heʼi chupe kuéra: —Añetehápe haʼe peẽme, peteĩva pende apytégui  che moñuhãta hína.  Upéva oguapy hese kuéra, ha oñepyrũ oporandu chupe: —Ndachéi mbaʼépa hína?   Jesús heʼi chupe kuéra: —Peteĩ peẽva, imbuja pehẽngue omoheʼõva che rembiʼúpe, upéva che reitýta.  Che, yvypóraicha aju vaekue, amano vaerã voínte, heʼiháicha Ñandejára Ñeʼẽ. Ha tojererekóke pe che reitýva umi che rehe ijaʼeʼỹva pópe. Iporãve vaerã moʼã chupe ohechaʼỹ rire ára resa.   Okaru aja hikuái, Jesús ohupi ipópe mbuja ha omeʼẽ rire ijaguije Tupãme oipeheʼã chupe kuéra, ha heʼi: —Kóva hína che rete.   Upéi ohupi ipópe mbayru kaguy jaʼuha, ha ojeaguije meʼẽ rire Tupãme, ombohasa chupe kuéra, ha opavave hoʼu.  Upéi heʼi chupe kuéra: —Kóva niko che ruguy  omoañetéva Tupã ñeʼẽ meʼẽ.  Kóva hína che ruguy oñeñohẽva hetáre.  Ha haʼe peẽme ndaʼu moʼã veimaha ko kaguy, oguahẽ peve upe ára haʼu jeývo kaguy Tupã oisãmbyhyhápe.   Opuraheipa rire hikuái, oho Yvyty Olivotýpe.  Jesús heʼi chupe kuéra: —Opavave peẽ che rejapa reíta ko pyharépe. Kóicha niko heʼi Ñandejára Ñeʼẽme: “Ajukáta pe ovecha rerekuápe, ha umi ovecha isarambipa reíta.”   Aikove jeývo katu pombyaty jeýta Galiléape.   Pedro heʼi chupe: —Jepe opavave nde reja rei, che ndoroheja rei moʼãi.   Jesús heʼi chupe: —Añetehápe haʼe ndéve, ko pyharépe voi, gállo osapukái mboyve, nde eréta mbohapy jey nda che kuaaiha.  Pedro katu heʼi chupe: —Amano vaerã ramo jepe ne ndive, ndaʼéi chéne ndoroikuaaiha. Ha opavave heʼi avei upéicha.   Upéi Jesús oho hemimboʼe kuéra ndive peteĩ hendápe, hérava Getsemaníme. Jesús heʼi chupe kuéra: —Pepyta koʼápe ha peguapy. Che aháta añemboʼe.   Ha ogueraha Pedro, Santiago ha Juánpe, ha tuicha oñembyasy ha ojepyʼapy.  Ha heʼi chupe kuéra: —Ñembyasy che jukátava niko che jopy. Pepyta che ndive koʼápe, ha ani peke.   Ha Jesús oho tenondevemi, oñesũ omboja peve isyva yvýre ha ojerure Tupãme, ikatúta ramo ombohasa haguã chugui pe mbaʼe pohýi oúva hína.  Iñemboʼépe heʼi: “Abba, che Ru, ndéve niko opa mbaʼe ikatu. Embohasa che hegui ko ñembyasy tuichaite. Opáichavo, anítei oiko pe che aipotáva, pe nde reipotávante toiko.”   Upéi ou jey umi hemimboʼe kuéra oĩháme, ha ojuhu chupe kuéra oke hína. Heʼi Pédrope: —Simón, reke piko reína? Sapyʼamínte jepe piko ndaikatúi reime rekeʼỹre?  Ani peke ha peñemboʼe ani haguã mbaʼeve pene pyʼa raʼã. Aikuaa pejaposeha iporãva, pende rete katu ikangy.   Ha oheja jey chupe kuéra upépe, ha oho oñemboʼe, oñemboʼéma hagueichaite.  Ou jeývo, ojuhu hemimboʼe kuéra okepa. Hopehýigui, umi hesa oñemboty reipa chugui kuéra. Ha ndoikuaái mbaʼépa heʼíta chupe hikuái.  Mbohapy jevyha ou jeývo, heʼi chupe kuéra: —Pekénte gueteri piko hína? Koʼágã niko oguahẽma chéve, yvypóraicha aju vaekue, che reitývo ñuhãme iñangaipáva.  Pepuʼã, jaha, péina oúma pe che reitýtava ñuhãme.   Jesús oñeʼẽ aja gueteri hína, Judas peteĩ umi 12 Jesús remimboʼe kuérava oguahẽ sapyʼa. Heta umi hendive oúva kyse puku ha yvyra ipópe kuéra. Ombou chupe kuéra umi paʼi ruvicha, Moisés rembiapoukapy mboʼeha ha myakãhára  kuéra.  Judas, pe oitýtava Jesúspe ñuhãme heʼi umi hendive oúvape: “Upe che ahetũva amomaiteívo, upéva hína. Upéva pemyakãsã.”  Ha oñemboja Jesús rendápe ha heʼi chupe: —Mboʼehára! Ha ohetũ chupe.   Upévo, umi kyse puku ipópe ou vaekue, oñemboja Jesús rehe, omyakãsã chupe ha ogueraha.  Peteĩ upépe oĩva katu ohekýi kyse ha oity paʼi guasu rembiguái peteĩre, ha onambiʼo chupe.  Ha Jesús oporandu chupe kuéra: —Maerã piko kyse puku ha yvyra pende pópe peju che myakãsã haguã mondahárõ guáicha che?  Opa árape niko aguapýva pende apytépe Tupaópe,  ha upépe nda che myakãsãi. Opa koʼã mbaʼe ojehu hína, oiko haguã hekoitépe Ñandejára Ñeʼẽme heʼíva.  Upévo hemimboʼe kuéra ohejapa Jesúspe, ha okañymba hikuái.  Peteĩ mitã rusu katu, savanámente oñeñuãva, oho hapykuéri. Kóvare ipojái hikuái.  Haʼe katu opoi pe savanágui ha okañy opívo.   Ogueraha hikuái Jesúspe paʼi guasu renondépe, ha oñembyatypa paʼi ruvicha kuéra, myakãhára ha Moisés rembiapoukapy mboʼeha kuéra.  Pedro katu mombyry guive, oho hapykuéri kuéra oike paʼi guasu róga korapy peve. Upépe oike, ha opyta oguapy umi ñorãirõhára Tupao pegua apytépe, ojepeʼe tata ypýpe.   Ha umi paʼi ruvicha, ha myakãhára kuéra opáichavo oheka omoĩ vai haguã Jesúspe, ha upevakuére Jesús ojejuka haguã. Opáichavo, ndojuhúi hikuái mbaʼeve.  Heta ramo jepe umi oúva ha ijapu hese, ojoavypa oñondive.  Oĩ opuʼãva ha omoñeʼẽnguéva chupe heʼívo:   —Ore rohendu vaekue heʼi ramo: ‘Mbohapy árape niko aitýne pe Tupao omopuʼã vaekue yvypóra, ha mbohapy arahápe amopuʼã jeýne.’   Upéicharõ jepe koʼãva noĩri oñoñeʼẽme.  Upépe, pe paʼi guasu opuʼã opavave apytépe, ha heʼi Jesúspe: —Mbaʼeve piko ndeere moʼãi? Nerehendúi piko mbaʼépa heʼi nde rehe hikuái?   Jesús katu okirirĩnte ha ndeʼíri mbaʼeve. Upépe, pe paʼi guasu oporandu jey chupe: —Nde piko hína pe Mesías, Tupã Imarangatúva Raʼy?   Jesús heʼi chupe: —Che haʼe. Ha pe che recháta, chéve yvypóraicha aju vaekue, aguapy ramo pe Ipuʼakapáva akatúape ha aju ramo arai ári yvágagui.   Upéva ohendúvo, pe paʼi guasu omondoro ijao ha heʼi: —Nañaikotevẽ véima avavére heʼi vaerã ñandéve mbaʼeve.  Pehendúma niko pe heʼíva Tupãre. Mbaʼépa peje jajapo vaerã hese? Ha opavave heʼi hembiapo vaiha, ha omano mante vaerãha.   Ha oĩ oñepyrũva ondyvu hese, ohesa jokua ha oinupã, heʼívo: —Máva piko upe ne nupãva? Ha umi ñorãirõhára Tupao pegua ohova pete chupe.   Pedro oĩ hína pe korapýpe. Ou peteĩ kuña paʼi guasu rembiguáiva,  ha ohechávo Pédrope, ojepeʼéva hína tata ypýpe, opyta omaʼẽ hese ha heʼi chupe: —Nde niko reiko vaekue avei Jesús Nazaretgua ndive.   Pedro heʼi: —Ndaikuaái upe eréva, térã mávarepa reñeʼẽ reína. Ha osẽ okápe. Upévo, gállo osapukái.  Pe kuña ohecha jey Pédrope ha heʼi umi upépe oĩvape: —Kóva hína peteĩ haʼe kuérava.   Pedro katu heʼi jey nahaniriha. Upe riremínte umi upépe oĩva heʼi jey Pédrope. —Nde niko hína peteĩ haʼe kuérava. Galileagua avei niko nde.   Upépe Pedro oñeʼẽ vai ha heʼi: —Tupã rérare haʼe peẽme nda che japuiha. Ndaikuaái upe kuimbaʼe peẽ peñeʼẽha!   Ha upe javete oñehendu jey gállo sapukái. Upépe Pedro imanduʼa Jesús heʼi hague chupe: “Pe gállo osapukái mokõiha mboyve, nde eréta nda che kuaaiha mbohapy jey.” Pedro osẽ okápe ha hasẽ soro. Koʼẽmbávo, oñembyaty paʼi ruvicha kuéra, myakãhára kuéra, Moisés rembiapoukapy mboʼeha, ha opa mbojovakehára. Ogueraha Jesúspe ipokuapy, ha omoĩ Pilato pópe.  Pilato oporandu chupe: —Nde piko hína judío kuéra ruvicha guasu? Jesús heʼi chupe: —Ndéma niko ere.   Paʼi ruvicha kuéra omoĩ vai chupe heta mbaʼépe,  upérõ Pilato oporandu jey chupe: —Ndeeréi piko mbaʼeve umi mbaʼe vaieta nde rehe heʼívape?   Jesús katu ndeʼíri mbaʼeve, ha Pilato ndoikuaái mbaʼépa heʼíta.   Páskua arete jave, Pilato opoímiva peteĩ umi oñemyakãsã ha yvyrakuápe ojererekóvagui, opavave ojeruréva.  Peteĩ kuimbaʼe hérava Barrabás oĩ upérõ yvyrakuápe ambue kuéra ndive, oporojuka haguére peteĩ ñepuʼã guasuhápe.  Ha opavave oguahẽ Pilato rendápe, ha ojerure ojejapo haguã jepi guáicha.  Pilato oporandu chupe kuéra: —Peipotápa apoi peẽme judío kuéra ruvicha guasúgui?   Pilato ohecha kuaa umi judío omoĩ hague Jesús ipópe ndaijaʼéigui hese hikuái.  Umi paʼi ruvicha kuéra ha myakãhára kuéra katu omokyreʼỹ opavavépe ojerure haguã Pilátope opoi haguã Barrabásgui.  Pilato oporandu chupe kuéra: —Mbaʼépa peipota aipórõ ajapo pe judío kuéra ruvicha guasu ojeʼévagui?   Haʼe kuéra osapukái ha heʼi: —Emosãingo kurusúre.   Ha Pilato heʼi chupe kuéra: —Mbaʼe ivaíva piko ojapo? Haʼe kuéra katu osapukái hatãve: —Emosãingo kurusúre.   Upémarõ Pilato, oñemoĩ porãségui hendive kuéra, opoi Barrabásgui ha oinupãuka rire Jesúspe, omoĩ ipópe kuéra oñemosãingo haguã kurusúre.   Upéi umi ñorãirõhára ogueraha Jesúspe mburuvicha guasu róga korapýpe, ha oñembyatypa hikuái ijerére.  Omonde hikuái hese peteĩ ao pytã, oñopẽ ñuatĩgui peteĩ akãngora ha omoĩ hese.  Upéi oñepyrũ osapukái: —Víva judío kuéra ruvicha guasu!   Ha oinupã chupe iñakãme peteĩ takuárape, ondyvu hese ha oñesũvo henondépe oñakãity chupe.  Oñembohory rire hese upéicha, oipeʼa chugui ijahoja pytãite, omonde hese ijao tee ha oguenohẽ oñemosãingo haguã kurusúre.   Peteĩ kuimbaʼe Cirenegua, hérava Simón, Alejandro ha Rufo ru,  oguahẽ upévo ñúgui. Ohasávo upe rupi, mbaretépe oguerahauka hikuái chupe Jesús kurusu.  Ogueraha hikuái Jesúspe peteĩ hendápe hérava Gólgota, heʼiséva “Akãngue Renda”,  ha hoʼukase chupe hikuái kaguy ojeheʼáva pohã iróva reheve, ha Jesús ndoʼúi.  Upérõ omosãingo hikuái chupe kurusúre. Ha ñorãirõhára kuéra oity hikuái poʼa oñombojaʼo haguã Jesús aóre,  ohecha haguã mbaʼépa ogueraháta peteĩ-teĩ.   Pyhareve mbyte rupi omosãingo vaekue chupe hikuái kurusúre.  Ha peteĩ kuatiáre omoĩ hikuái mbaʼérepa ojejuka. Heʼi hese: “judío kuéra ruvicha guasu”.  Omosãingo avei hikuái mokõive ijyképe mokõi mondaha.   Ha ojehu pe Ñandejára Ñeʼẽ heʼíva: “Mbaʼe vai apoha kuérare oñembojoja”.  Ha umi upe rupi ohasáva oñeʼẽ reity chupe, oñakãmbovava,  ha heʼi: —Nde niko Tupao reity rire, remopuʼã jeýta vaekue mbohapy árape.   Ejeína pe reimehágui ha eguejy pe kurusúgui.   Péicha avei oñembohory hese paʼi ruvicha kuéra ha Moisés rembiapoukapy mboʼeha. Heʼi hikuái: —Hetápe oipytyvõ vaekue, ijehe katu mbaʼeve ndaikatúi ojapo.  Toguejýna kurusúgui pe Mesías, Israel ruvicha guasu, torohecha ha torojerovia hese. Ha umi hendive osãingóva jepe oñeʼẽ reity chupe péicha.   Oguahẽvo asaje pyte, yvy tuichakue opyta pytũmbýpe, kaʼaru mbyte rupi peve.  Upévo Jesús hatã osapukái heʼívo: “Eloí, Eloí, lemá sabactani?” heʼiséva: “Tupã che Jára, Tupã che Jára, mbaʼére piko che reja cheño?”   Ha umi upépe oĩva ohendúvo upéva, heʼi: —Ohenói hína maranduhára  Elíaspe.   Upévo peteĩ upépe oĩva, pyaʼe oho peteĩ espónja píari ha omyakỹ rire kaguy háipe, omoĩ peteĩ takuára apýrare hoʼuka haguã chupe.  Ha heʼi: —Peheja, jahecha oúpa Elías omboguejy chupe.   Jesús katu osapukái hatã jey, ha omano.  Upévo pe ao pyguasu osãingóva   Tupao pegua osoro mbyte rupi yvate guio yvývo.  Pe ñorãirõhára ruvicha oĩva Jesús renondépe, ohechávo mbaʼéichapa omano, heʼi: —Añetehápe niko kóva Tupã Raʼy raʼe.   Upépe oĩ avei kuña omaʼẽva mombyrýgui, umíva apytépe oĩ María Magdalena, María, Santiago ku imitãvéva ha José sy, ha Salomé.  Koʼã kuña omoirũ vaekue Jesúspe ha oipytyvõ vaekue chupe, haʼe oĩ ramo guare Galiléape.  Ha ambue kuña kuéra ojupi vaekue hendive Jerusalénpe, oĩ avei upépe.   Upe ára pytuʼuha ára mboyve, oñembosakoʼihápe opavave pytuʼuha ararã, ha kaʼaru pytũvoma,  José Arimateagua, ha mbojovakehára aty apyte pegua ojeapóva mbaʼérõ, ha ohaʼarõva avei upe ára Tupã sãmbyhy outaha, oike okyhyjeʼỹre Pilato rendápe ha ojerure chupe Jesús retekue.  Pilato oñemondýi ohendúvo Jesús omanóma hague. Ohenói pe mburuvichápe ha oporandu chupe arémapa omano hague.  Pe mburuvicha omombeʼu rire chupe, Pilato omeʼẽka Jesús retekue Josépe,  Upérõ José ojogua peteĩ savana porã, omboguejy Jesús retekue ha oñuã pype. Upéi omoĩ peteĩ itakua ojejoʼo vaekuépe, ha omboty pe itakua juru peteĩ itápe.  María Magdalena ha María José sy ohecha mamópa oñemoĩ. Ohasa rire pytuʼuha ára, María Magdalena, María Santiago sy ha Salomé, ojogua mbaʼe ryakuã porã omona haguã Jesús retekuére,  ha upe semána ñepyrũha árape,  kuarahy osẽvo, oho hikuái Jesús oñeñotỹ haguépe.  Heʼi ohóvo ojupe hikuái: —Mávapa oipeʼáta ñandéve pe ita, itakua jurúgui?   Ha omaʼẽvo, ohecha hikuái pe ita noĩ veimaha hendaguépe. Ko ita niko tuicha eterei vaekue.  Oikévo upe itakuápe ohecha hikuái oguapyha ijakatúa gotyo peteĩ mitã rusu ijao morotĩ pukúva. Umi kuña oñemondýi.  Haʼe katu heʼi chupe kuéra: —Ani peñemondýi. Peẽ peheka Jesús Nazaret guápe, oñemosãingo vaekue kurusúre. Oikove jeýma, ndaipóri ápe. Pehecha upe oñemoĩ hague.  Tapeho peje hemimboʼe kuérape ha Pédrope koʼágã oho hína henonderã kuéra Galiléape. Ha upépe ohecháta chupe hikuái, haʼe heʼi haguéicha.   Upépe umi kuña ojeʼói pe itakuágui, oryryipa oñemondýigui. Ha ndeʼíri mbaʼeve avavépe okyhyjégui.   Jesús oikove jey rire pe semána ñepyrũha ára koʼẽvo, ojechauka raẽ María Magdalena, 7 mbaʼepochy omosẽ vaekuéguipe.  Haʼe oho ha omomarandu umi Jesús ndive oiko vaekuépe, ndovyʼavéi etéva ha hasẽ joáva hikuái.  Koʼãva ohendúvo Jesús oikoveha ha haʼe ohecha hague chupe, ndogueroviái.   Upe rire, Jesús ojechauka ambue kuimbaʼérõ guáicha, mokõi haʼe kuérava ñu gotyo ohóvape.  Koʼãva oho omomarandu umi ambue kuérape ha chupe kuéra avei ndogueroviái hikuái.   Ipahápe Jesús ojechauka avei umi 11 hemimboʼe kuérape, haʼe kuéra oguapy aja mesápe. Ojaʼo chupe kuéra ndogueroviái haguére ha ipyʼa hatãgui oguerovia haguã umi chupe ohecha vaekuépe.  Ha heʼi chupe kuéra: “Tapeho opa rupi ko yvy jerekuévo ha pemombeʼu opavavépe upe marandu porã.   Pe ogueroviáva ha oñemongaraikáva ohupytýta ivaívagui ñesẽ, pe ogueroviaʼỹva katu ohóta aña retãme.  Ha koʼã techaukarã omoirũta umi ogueroviávape: che rérape omosẽta mbaʼepochy, oñeʼẽta ñeʼẽ pyahu,  ipópe oguerekóta mbói, ha hoʼu ramo pohã vai ndojapo moʼãi mbaʼeve hese kuéra, omoĩta ipo hasývare ha oporomongueráta.”   Oñeʼẽ rire chupe kuéra, Ñandejára Jesús ojehupi yvágape  ha oguapy Tupã akatu gotyo.  Haʼe kuéra osẽ omyerakuãvo upe ñeʼẽ opa rupi ete, ha Ñandejára oipytyvõ chupe kuéra ha omyañete iñeʼẽ nguéra umi mbaʼe hechapyrãva rupi. Jesús, upe Mesías Tupã Raʼy, marandu porã ñepyrũha.  Péicha ojehai maranduhára  Isaías kuatia ñeʼẽme: “Amondo che ñeʼẽ rerahaha ne renonderã, ombosakoʼi haguã ndéve nde raperã.   Peteĩ osapukáiva yvy ojeikoʼỹháme: ‘Pembosakoʼi Ñandejárape haperã, pejapo chupe tape ikarẽʼỹva.’”   Ha péicha Juan Bautista oho oñemoñeʼẽ yvy ojeikoʼỹháme. Heʼi opavavépe ojevy vaerãha Tupãme ha oñemongaraika vaerã Tupã oheja rei haguã chupe kuéra iñangaipa.  Opa Judea ha táva Jerusalengua osẽ ohendúvo chupe, oñemombeʼu hembiapo vaikuégui ha Juan omongarai chupe kuéra ysyry Jordánpe.  Juan ao ojejapo kaméllo raguekuégui ha ikuʼa jokuaha vakapígui.  Ha hoʼúmi vaekue tuku ha eíra kaʼaguy.  Oñemoñeʼẽvo heʼi: “Che rire oúta peteĩ ipokatuvéva che hegui, chéve ndaijáiva ajayvývo henondépe ajorávo chupe ipy rehegua sãnte jepe.  Che pomongarai vaekue ýpe. Haʼe katu pene mongaraíta Espíritu Sántope.”   Umíva umi árape Jesús osẽ táva Nazaret, Galileágui. Ha Juan omongarai chupe ysyry Jordánpe.  Osẽvo pe ýgui, Jesús ohecha yvága ojepeʼa ha Espíritu Santo oguejýva hiʼári pykasúicha.  Ha oñehendu peteĩ oñeʼẽva yvágagui, ha heʼíva: “Nde hína che raʼy ahayhúva, che aiporavo vaekue.”   Koʼã mbaʼe rire, Espíritu ogueraha Jesúspe yvy ojeikoʼỹháme.  Upépe opyta 40 ára tymba saite apytépe. Oipyʼa raʼã chupe Sataná, ha Ñandejára remimbou  kuéra ou oipytyvõ haguã chupe.   Juan oñemyakãsã rire, Jesús oho Galiléape omyerakuã haguã Tupã marandu porã.  Heʼi: “Oguahẽma upe ára ojeʼe vaekue, ha Tupã sãmbyhy hiʼaguĩma. Pejevy Tupã gotyo  ha perovia pe marandu porã.”   Jesús ohasa jave ohóvo yguasu Galiléa rembeʼy rupi, ohecha Simón ha ityvýra Andréspe. Haʼe kuéra niko pira renohẽha, ha oity hína hikuái pyaha ýpe.  Jesús heʼi chupe kuéra: —Peju che moirũ, ha che pomboʼéta penohẽ haguã pende rapichápe jejopy vaígui.   Upepete voi oheja hikuái umi pyaha, ha oho hendive.   Ha Jesús ohovévo upégui, ohecha Zebedeo raʼy kuérape, Santiago ha ityvýra Juánpe, ikanóape omyatyrõva hína umi irréd kuéra kanóape.  Upépe voi ohenói chupe kuéra, ha haʼe kuéra oheja itúva Zebedeo ha ipytyvõha kuéra ikanóape, ha oho Jesús ndive.   Oguahẽ hikuái Cafarnaúmpe. Ha pytuʼuha árape Jesús oike pe judío kuéra tupaópe, ha oñepyrũ oporomboʼe.  Opavave ohecha ramo joaite mbaʼéichapa haʼe omboʼe chupe kuéra. Jesús niko nomboʼéi umi Moisés rembiapoukapy mboʼeha omboʼeháicha. Haʼe oporomboʼe ku noikotevẽi ramo guáicha avavére oporomboʼe haguã.   Ha upe judío kuéra tupaópe, oĩ peteĩ kuimbaʼe oguerekóva mbaʼepochy, ha upéva osapukái:   —Mbaʼére piko reñemoĩ ore rehe, Jesús Nazaretgua? Reju piko ore rundívo? Che roikuaa. Nde hína pe imarangatúva, Tupã omboúva.   Jesús ojaʼo pe espíritu añáme ha heʼi chupe: —Ekirirĩ ha esẽ pe kuimbaʼégui!   Pe mbaʼepochy oityvyro mbarete pe kuimbaʼépe, ha osapukái hatãvo osẽ chugui.  Opavave oñemondýi ha heʼi joa ojupe: —Mbaʼeichagua ñeʼẽ piko ãva? Oikuaa porãhápe ha pokatúpe ko kuimbaʼe heʼi umi mbaʼepochýpe osẽ haguã, ha haʼe kuéra ojapo haʼe heʼíva!   Pyaʼe voi herakuã Jesús opa rupi Galiléa jerekuévo.   Osẽ rire hikuái upe judío kuéra tupaógui, Jesús oho Santiago ha Juan ndive, Simón ha Andrés rógape.  Simón rembireko sy iñakãnundu ha oĩ hupápe. Jesús ohendu upéva,  oñemboja ha ipojáivo ipóre omopuʼã chupe. Upévo opi iñakãnundu ha oñemoĩ ohecha mbaʼépa haʼe kuéra oikotevẽ.   Kaʼaruete, oikévo kuarahy, ogueraha hikuái Jesús rendápe opa hasýva ha oguerekóva mbaʼepochy,  ha opa tavagua oñembyaty hokẽme.  Jesús omonguera heta hasývape opaichagua mbaʼasýgui ha omosẽ heta mbaʼepochy. Ha ndohejái chupe kuéra oñeʼẽ, haʼe kuéra oikuaágui chupe.   Koʼẽ mboyve Jesús opuʼã ha osẽ pe távagui, ha oho peteĩ avave oĩʼỹháme oñemboʼe haguã.  Simón ha iñirũ nguéra oho Jesús píari,  ha ojuhúvo heʼi chupe: —Opavave nde reka.   Jesús katu heʼi chupe kuéra: —Jaha umi hiʼaguĩha rupi. Umi rupi avei tekotevẽ amyasãi che ñeʼẽ, upevarã niko asẽ vaekue.   Ha upéicha Jesús oiko Galiléa rupi omombeʼúvo iñeʼẽ umi judío kuéra tupao rupi, ha omosẽvo mbaʼepochy kuéra.   Peteĩ kuimbaʼe ikuru vaíva oñemboja Jesús rehe ha ñesũháme heʼi chupe: —Nde reipotárõ che mongueráne che mbaʼasýgui.   Jesús oiporiahurereko chupe. Opoko hese ha heʼi chupe: —Aipota. Ekuera!   Upe vove ojei chugui ikuru vai, ha okuera.  Jesús omondo pyaʼe ha heʼi jey-jey chupe:   Aníke emombeʼu avavépe. Terehónte ejechauka paʼípe, ha eikuaveʼẽ Ñandejárape umi mbaʼe Moisés heʼi vaekue oñekuaveʼẽ vaerãha,  ojehecha haguã rekueramaha.   Pe kuimbaʼe katu oho ha omombeʼu opa rupi upe ojehu vaekue. Upévare Jesús ndaikatu véima oike umi távape, umi okahárente opytáva. Ha opa guio ojehova hendápe. Mbovy ára riremínte Jesús oike jey Cafarnaúmpe. Ojekuaávo haʼe oĩha hógape,  heta eterei umi oñembyatýva ha ndaijavéi upe okẽ renondépe, ha haʼe oñeʼẽ chupe kuéra.  Upérõ irundy kuimbaʼe ogueru peteĩ ijapávape.  Ha ndaikatúigui oguahẽ Jesús rendápe hetágui umi upépe oĩva, ombokua hikuái pe óga ape haʼe oĩháme, ha upe rupi omboguejy hikuái pe hasývape, hupápe.  Jesús ohechávo mbaʼeichaitépa haʼe kuéra ojerovia hese, heʼi pe hasývape: —Che raʼy, ojeheja reíma ndéve ne angaipa.   Upépe, umi Moisés rembiapoukapy mboʼeha oguapýva hína upépe, heʼi ipyʼapýpe:  “Mbaʼére piko kóva péicha oñeʼẽ? Ojahéi niko Tupãre, ku hendaguépe oĩrõ guáicha. Tupã añónte niko ikatu oheja rei ñandéve ñane angaipa.”  Ha Jesús pyaʼe ohecha kuaa mbaʼépa heʼi hína hikuái ipyʼapýpe, ha oporandu chupe kuéra: —Mbaʼérepa pejepyʼa mongeta péicha?  Mbaʼépa ndahasyive, jaʼe ko ijapávape: “Ojeheja reíma ndéve ne angaipa”, térãpa “Epuʼã. Ehupi nde rupa ha eguata”?   Néi, ahechaukáta peẽme che, yvypóraicha aju vaekue, ikatuha aipysyrõ oimeraẽvape ko yvy ári. Ha upévo heʼi pe ijapávape:  —Ndéve haʼe: ‘Epuʼã. Ehupi nde rupa ha tereho nde rógape.’   Upépe, pe ijapáva opuʼã, ohupi hupa ha osẽ upégui opavave renondépe. Upévare opavave ohecha ramo, ha omombaʼe guasu Tupãme heʼívo: —Peichagua mbaʼe ndajahecháiva arakaʼeve.   Upéi Jesús oho jey yguasu rembeʼýpe. Opavave oñemboja hese ha haʼe oporomboʼe.  Ohasávo, ohecha Alfeo raʼy Levípe, oguapýva hína viru oñemonoʼõhápe Roma peguarã. Jesús heʼi chupe: —Eju che moirũ. Leví opuʼã ha oho hendive.   Jesús okaru hína Leví rógape, ha heta umi viru omonoʼõva Roma peguarã. Ha ambue herakuã vaíva oguapy avei mesápe Jesús ha hemimboʼe kuéra ndive. Heta niko umi oikóva hapykuéri.  Mbovymi Moisés rembiapoukapy mboʼeha Fariséova, ohechávo Jesús okaruha umíva ndive, oporandu hemimboʼe kuérape: —Mbaʼéicha rupi piko pene mboʼehára oguapy okaru viru mbyatyha ha iñangaipáva ndive?   Jesús ohendu upéva ha heʼi chupe kuéra: —Hesãiva noikotevẽi pohãnohárare, hasývante. Che ndajúi ahenóivo heko jojávape, hembiapo vaívapente.   Peteĩ jey, Juan Bautista remimboʼe kuéra ha fariséo kuéra ohasa jave ára hoʼuʼỹre mbaʼeve, ojeho Jesús rendápe ha oporandu chupe hikuái: —Juan Bautista ha fariséo remimboʼe kuéra niko ohasa jepi ára hoʼuʼỹre mbaʼeve. Mbaʼére piko ne remimboʼe kuéra ndaupéichai?   Jesús heʼi chupe kuéra: —Peẽ piko peimoʼã peteĩ omenda ramóva irũ nguéra oñembyasytaha haʼe oĩ aja hendive kuéra imendahápe? Nahániri, ndaikatúi hoʼuʼỹvo mbaʼeve.  Ágãnte oguahẽne ára iporeʼỹvo haʼe, ha upépe katu ohasáne hoʼuʼỹre mbaʼeve.   Avave niko nombovyvýi ao pehẽngue pyahu ao tujáre. Pe ipyahúva oñyñýine ha omondoro jeýne pe itujáva, ha upekuévo omondoro tuichave.  Kaguy pyahu niko noñembohyrúi kaguy ryru  tujápe. Péicha ojejapórõ umi kaguy ryru osoróne ha oñehundíta pe kaguy ha umi hyru. Upévare, kaguy oñembohyru vaerã kaguy ryru pyahúpe.   Umiha árape, Jesús ohasa ohóvo kokue rupi peteĩ pytuʼuha árape. Ha hemimboʼe kuéra oñepyrũ oipoʼo trígo ha hoʼu.   Umi fariséo heʼi chupe: —Emaʼẽmi, ne remimboʼe kuéra niko ojapo, ojejapoʼỹ arã pytuʼuha árape ave.   Haʼe katu heʼi chupe kuéra: —Ndapeikuaái ngaʼu piko mbaʼépa Ñandejára Ñeʼẽme heʼi, David ojapóvo iñembyahýi ramo guare, iñirũ nguéra ndive?  Oike hikuái Tupaópe, Abiatar paʼi guasúrõ guare, ha hoʼu umi mbujape Tupãme oñemboyke vaekue ha paʼínteva ikatúva hoʼu,  ha omeʼẽ avei iñirũ nguérape.   Heʼi avei chupe kuéra: —Pytuʼuha árako ojejapo vaekue yvypórape guarã, ndahaʼéi yvypóra pytuʼuha árape guarã.  Upévare che, yvypóraicha aju vaekue, areko che pópe haʼévo mbaʼe-mbaʼépa ikatu ojejapo pytuʼuha árape. Jesús oike jey umi judío tupaópe, ha upépe oĩ peteĩ kuimbaʼe ipo ypíva.  Ha omaʼẽ hikuái Jesús rehe, jahecha omonguerápa chupe pytuʼuha árape, ha ndoguerekóipa upéicha omoĩ vai haguã chupe.  Upérõ Jesús heʼi pe kuimbaʼe ipo ypívape. —Epuʼã ha eñemoĩ pe mbytépe.   Upéi oporandu umi ambuépe: —Mbaʼe-mbaʼépa ikatu jajapo pytuʼuha árape: ivaívapa, térãpa iporãva? Japoromonguera térãpa japorohundi? Haʼe kuéra katu okirirĩ.  Upérõ Jesús omaʼẽ pochy umi ijerére guáre, ha oguerombyasývo ipyʼa hatã nguéra. Heʼi upe kuimbaʼépe: —Eipyso nde po. Pe kuimbaʼe oipyso ipo ha okuera.  Upéi, umi fariséo osẽ oho. Oñepyrũ oñomongeta Herodes rehegua kuéra ndive mbaʼéichapa ikatúta ojuka Jesúspe.   Jesús ha hemimboʼe kuéra heta Galileagua ndive oho yguasu rembeʼýpe.  Oikuaávo umi mbaʼe ojapóva, oho hendápe heta Judeagua, Jerusalén, Idumea, Jordángui kuarahy resẽvo, Tiro ha Sidón pegua.  Upévare Jesús heʼi hemimboʼe kuérape ogueru haguã chupe peteĩ várko, ani haguã upe aty guasu ojopypa chupe.  Omonguera haguére hetápe, umi hasýva ojeitypa hiʼári opoko haguã hese.   Ha umi mbaʼepochy ohechávo chupe oñesũ henondépe ha osapukái: —Nde hína Tupã raʼy!   Jesús heʼi chupe kuéra ani haguã imanduʼa hese avave renondépe.   Upéi Jesús ojupi peteĩ yvytýpe ha ohenói umi ohenoise vaekuépe. Oñembyaty rire,  oiporavo 12 ijapytégui kuéra, omoirũ haguã chupe ha omondo haguã omyerakuãvo iñeʼẽ. Koʼãvape ombohéra apóstol,  ha omeʼẽ chupe kuéra pokatu omosẽ haguã umi Añáme.  Koʼãva hína umi 12 haʼe oiporavo vaekue: Simón, haʼe ombohéra vaekue Pedro,  Zebedeo raʼy kuéra Santiago ha ityvýra Juan, umívape haʼe ombohéra Boanerges,  Andrés, Felipe, Bartolomé. Mateo, Tomás ha Alfeo raʼy Santiago, Tadeo, Simón hetã rayhúva,  ha Judas Iscariote, pe upéi omoñuhã vaekue Jesúspe.   Upéi oike Jesús peteĩ ógape, ha upépe oñembyaty jey heta eterei, ha chugui kuéra ndaikatuvéi okaru Jesús ha hemimboʼe kuéra.  Oikuaávo upéva Jesús rogagua kuéra, oho ogueraha haguã chupe heʼígui hese itarovaha.   Moisés rembiapoukapy mboʼeha kuéra oguahẽ vaekue Jerusaléngui heʼi avei hese: “Beelzebú, Aña nguéra ruvicha voi niko hína pe ohejáva chupe omosẽ umi mbaʼepochy kuérape”   Jesús ohenói ha heʼi chupe kuéra ñeʼẽ mbojojápe: “Mbaʼéicha piko ikatúta Aña voi omosẽ Añáme?  Peteĩ tetã oñembojaʼopa ramo ha maymáva opuʼã oñoakãre, ndaikatúi upe tetã oiko arévo.  Ha peteĩ óga pegua opuʼãmba ramo ojuehe oñehundi avei.  Péicha avei, Sataná voi opuʼãrõ ijehe ndaikatu moʼãi oiko arévo ha oikopáta hese.  Avave ndoike moʼãi peteĩ kuimbaʼe imbaretéva rógape omonda haguã chupe, ndoipokuái ha ndoipykuái raẽirõ. Péicha ojapo ramo mante ikatúne omonda chugui.   Añetehápe haʼe peẽme, Tupã oheja reitaha opavavépe opaichagua angaipa, ha oñeʼẽ vai haguére hese jepe.  Espíritu Santo rehe ojahéivape katu ndojeheja rei chéne,  opytáne hiʼári opa árape guarã.”   Koʼã mbaʼe Jesús heʼi, haʼe kuéra heʼi haguére hese oguerekoha mbaʼepochy.   Upe aja oguahẽ Jesús sy ha ityvýra kuéra. Opyta okápe ha ohenoika chupe.  Umi oguapýva Jesús ykére heʼi chupe: —Nde sy, nde ryvy kuéra ha umi ne reindy na pe okápe hína, nde reka.  Jesús katu heʼi: —Mávaiko che sy ha máva che ryvy?   Upéi omaʼẽvo umi ijerére oguapývare heʼi: —Koʼãva hína che sy. Koʼãva che ryvy.  Ha oimeraẽ ojapóva che Ru rembipota, upéva hína che ryvy, che reindy ha che sy. Jesús oñepyrũ oporomboʼe jey yguasu rembeʼýpe. Ha hetágui umi oñembyatýva Jesús jerére, ojupi haʼe ha oguapy peteĩ kanóape,  ha opavave opyta pe y rembeʼýpe.  Upe guive haʼe oñeʼẽ chupe kuéra heta mbaʼére, ha oiporu ñeʼẽ mbojoja omyesakã haguã chupe kuéra pe heʼiséva. Oporomboʼévo, heʼi chupe kuéra:  “Pehendu kóva: ‘Oĩ vaekue peteĩ osẽva oñemitỹ haguã.  Upéi heʼi Jesús: “Ohendúvake tojapysaka porã.”   Upéi, Jesús opytávo haʼeño, umi oĩva ijypýpe umi 12 apóstol ndive, oporandu mbaʼépa heʼise upe ñeʼẽ mbojoja.  Heʼi chupe kuéra: “Tupã niko oikuaauka peẽmente umi mbaʼe ñemimby Tupã sãmbyhy rehegua. Umi okápe oĩvape katu ojekuaauka ñeʼẽ mbojoja rupi,  omaʼẽ-maʼẽve ramo jepe ani haguã ohecha, ha ohendu-henduve ramo jepe ani haguã oikuaa, ani ágã ojevy Tupã gotyo ha haʼe oheja rei chupe kuéra iñangaipa.”   Heʼi chupe kuéra: “Nahesakãi piko peẽme ko mbojoja? Aipórõ piko mbaʼéicha hesakãta peẽme umi ambue?  Pe oñemitỹva hína pe omyerakuãva upe ñeʼẽ.  Oĩ ojoguáva pe mbaʼe raʼỹi hoʼa vaekue tapépe: ohendu upe ñeʼẽ ha ou Sataná ha oipeʼa pe ñeʼẽ ipyʼapýpe oñeñotỹ vaekue.  Oĩ ojoguáva upe hoʼa vaekue itatýpe: ohendu umi Ñandejára Ñeʼẽ ha vyʼapópe ogueroguahẽ,  ha ndahapo pypukúigui ndopyta hatãi ipype kuéra. Upévare, oiko asy térã ojejopy vai ramo oguerovia haguére pe ñeʼẽ, pyaʼe ojei chugui.  Umi ojoguáva mbaʼe raʼỹi oñeñotỹva ñuatĩndýpe, umíva hína umi ohendúva pe ñeʼẽ.  Haʼe kuéra katu ojepyʼapy umi mbaʼe yvy arigua rehénte voi, ha mbaʼeta rerekose ombotavyete chupe kuéra. Koʼã mbaʼe ojahoʼi ha ojuka pe ñeʼẽ, ha upévagui ndaikatúi hiʼa.  Umi oñeñotỹva yvy porãme katu ojogua umi ohendúva pe ñeʼẽ, ha oikuaa porãva mbaʼépa heʼise. Upéi hiʼa porã, oĩ hiʼáva 30, oĩ hiʼáva, 60 ha oĩ hiʼáva 100 peteĩgui.”   Heʼi avei chupe kuéra: “Ojegueru ngaʼu piko peteĩ mbaʼe rendy oñemoĩ haguã mbayru guýpe térã tupa guýpe? Nahániri, peteĩ mbaʼe rendy oñemoĩ yvate oporohesape haguã.   Upéicha avei ndaipóri okañýva ojehechaʼỹ vaerã ha oñemíva ojekuaaʼỹ vaerã.   Ijapysáva tohendu.”  Heʼi avei chupe kuéra: “Pehendúke ko haʼéva: Peẽ pejapoháicha pende rapicháre,  Tupã ojapóta pende rehe ha ombojoʼavéne.  Upe oguerekóvape oñemeʼẽvéta, pe oguerekoʼỹvagui katu upe michĩmi oguerekóva jepe oipeʼáta.”   Jesús heʼi avei: “Tupã sãmbyhy ojehu, ojehuháicha kuimbaʼe oñemitỹ vaekuépe.  Haʼe okérõ térã ipáype, pyhare térã arakue, pe mbaʼe raʼỹi heñói ha okakuaa, haʼe oikuaaʼỹre mbaʼéichapa.  Pe yvýgui niko ijehegui voi heñói raẽ upéi hakã ha upéi hiʼa.  Ha umíva hiʼajúvo ombyaty, oguahẽmagui monoʼõha ára.”   Heʼi avei Jesús: Mbaʼépepa ojogua Tupã sãmbyhy? Mbaʼépepa ñambojojáta?  Ojogua ku mostása raʼỹime oñeñotỹva. Mostása raʼỹigui michĩvéva niko ndaipóri.  Oñeñotỹvo katu okakuaave opa mbaʼe kokuépe opuʼãvagui, ha guyra kuéra jepe ou ojaitypo umi hakãre.   Upéicha Jesús omombeʼúva chupe kuéra pe ñeʼẽ heta mbojoja koʼãichagua rupi, ikatu haguã oike iñakãme nguéra.  Ha mbaʼeve ndeʼíri chupe kuéra mbojoja oiporuʼỹre. Hemimboʼe kuérape katu omyesakã opa mbaʼe upe rire.   Kaʼarúma ramo upe árape, Jesús heʼi hemimboʼe kuérape: —Jahasa yguasu mboypýri.   Ha omondo rire opavavépe, hemimboʼe kuéra ogueraha Jesúspe upe kanóa oĩháme. Oĩ ave ambue kanóa kuéra omoirũva chupe kuéra.  Ha peichaháguinte oñepyrũ oipeju yvytu ne ratãva, ha pe y pochy hoʼa pe kanóa ári ha omyenyhẽ ýgui.  Jesús katu oke hína upe kanóa ruguáipe, peteĩ akãngyta ári. Omombáy ha heʼi chupe hikuái: —Mboʼehára, nderehecha kuaái piko jaʼyguyha?   Jesús opuʼã, ojaʼo pe yvytúpe ha heʼi pe yguasúpe: —Ekirirĩ! Epyta emyiʼỹre! Ha opi pe yvytu ha oguapy pe y.  Upéi Jesús heʼi hemimboʼe kuérape: —Mbaʼére piko peñemondýi? Neʼĩra gueteri piko pejerovia?   Hemimboʼe kuéra katu okyhyje eterei ha oporandu joa ojupe: —Máva piko kóva, yvytu ha yguasu jepe iñeʼẽ rendúva chupe? Oguahẽ hikuái yguasu mboypýri, yvy hérava Gerásape.  Jesús oguejývo kanóagui, oñemboja hendápe peteĩ kuimbaʼe oguerekóva mbaʼepochy. Ko kuimbaʼe osẽ raʼe umi tyvy paʼũgui,  oikógui upe rupi. Ndaipóri ikatúva omosã chupe, ita sãme jepe.  Heta jeýma ojepokua ha ojepykuapa, ha katuetei omondohopáva umíva, avave ikatuʼỹre ipuʼaka hese.  Ára ha pyharépe oiko umi yvyty ha tyvy paʼũ rupi, osapukáivo ha oñenupãvo itápe.  Ha ohechávo Jesúspe mombyry guive, oñani ha oñesũvo henondépe,  heʼi chupe osapukaihápe: —Aníke rejapo che rehe mbaʼeve Jesús, Tupã Yvatetegua Raʼy. Tupãre ajerure ndéve, ani haguã che mbohasa asy!   Heʼi upéicha, heʼi haguére chupe Jesús: —Mbaʼepochy, esẽ pe kuimbaʼégui!   Jesús heʼi chupe: —Mbaʼéicha nde réra. Haʼe heʼi: —Legión  che réra, ore retágui ore.   Ha ojerure Jesúspe ani haguã omosẽ chupe kuéra upéva upe yvýgui.  Namombyrýi upégui heta oĩ kure okarúva hína pe yvytýre.  Umi mbaʼepochy ojerure chupe: —Ore mondóna umi kurépe, ha eheja oréve toroike ipype kuéra.   Jesús oheja chupe kuéra oike. Ha umi mbaʼe pochy osẽ pe kuimbaʼégui ha oike umi kurépe. Umi kure ohupytýva 2.000 rupi, ha hetakue umi kure oho ojepoi ýpe, ha upépe omanomba.   Umi kure rerekua pyaʼe oho ha omombeʼu opa mbaʼe pe távape ha umi okaháre. Opavave oho ohechávo upe ojehu vaekue.  Ha oguahẽvo Jesús rendápe, ohecha hikuái upe oguereko vaekue ipype mbaʼepochyeta oguapy, oñemonde porã ha iñakã porã. Opavave oñemondýi.  Ha umi ohecha vaekue mbaʼépa ojehu pe mbaʼe pochy oguereko vaekuépe ha umi kurépe, omombeʼu umi ambuépe.  Ha ojerure asy hikuái Jesúspe oho haguã upégui.   Jesús ojevývo kanóa oĩhápe, upe oguereko vaekue mbaʼe pochy ojerure chupe oheja haguã oho hendive.  Jesús katu ndohejái ha heʼi chupe: —Tereho uvei nde rógape ha emombeʼu nde rogagua kuérape opa mbaʼe ojapo vaekue nde rehe Ñandejára, ha mbaʼéichapa nde poriahurereko.   Pe kuimbaʼe oho ha omombeʼu Decápolis táva kuéra rupi upe Jesús ojapo vaekue hese. Ha opavave ohecha ramo.   Jesús oguahẽ jeývo kanóape yguasu mboypýrigui, heta eterei oĩ ijatýva hese, ha haʼe opyta yguasu rembeʼýpe.  Upévo, oguahẽ Jairo. Haʼe niko umi judío kuéra tupao pegua ruvicha hína. Ha ohechávo Jesúspe oñesũ henondépe,  ha ojerure asy chupe heʼívo: —Che rajy niko omano potaite. Ejúna emoĩ nde po hiʼári okuera ha oikove haguã.   Jesús oho hendive, ha heta omoirũva chupe kuéra ha ojopypáva chupe.  Umíva apytépe oĩ peteĩ kuña hasýva ojapóma 12 áño ha huguy mantéva.  Heta ohasa asy vaekue ha oiporupa opa oguerekóva okueraségui, ha ndaipóri pohãnohára ikatúva omonguera chupe.   Ohendúvo pe Jesús rehe ojeʼéva, ko kuña oñemopaʼũ opavave apyte rupi, oñemboja hese hapykue guio ha opoko ijaóre.  Pe kuña niko heʼi ipyʼapýpe: “Ijao rehénte jepe apokórõ, akueráta.”  Upe vove huguy syry opyta, ha oñandu hetépe okuera hague imbaʼasýgui.  Jesús oñandu osẽ hague chugui pokatu, oñembojere omaʼẽ opavavére ha oporandu: —Mávapa opoko raʼe che aóre?   Hemimboʼe kuéra heʼi chupe: —Rehecháma niko opavave nde jopyha opa guio, ha piko reporandu mávapa opoko nde rehe?  Jesús katu akóinte omaʼẽ ijerekuévo, ohecha haguã mávapa opoko hese.  Upérõ pe kuña oryrýihápe kyhyjégui, ha oikuaa porãgui upe ojehu vaekue, oñesũ henondépe ha omombeʼupa chupe.  Jesús heʼi chupe: —Che rajy, che rehe rejerovia haguére rekuera. Tereho katu rejepyʼapyʼỹre. Rekueráma ne mbaʼasýgui.   Jesús oñeʼẽ jave gueteri hína, oguahẽ peteĩ tembijokuái ha heʼi Jáirope: —Nde rajy omanóma. Maerã piko remyangekoivéta Mboʼehárape?   Jesús katu ojepyʼapyʼỹre pe ojeʼévare, heʼi pe judío kuéra tupao pegua mburuvichápe: —Ani rekyhyje. Ejerovia che rehe.   Ha ndohejái avave omoirũ chupe, Pedro, Santiago ha ityvýra Juánpe añónte.  Oguahẽvo Jairo rógape ha ohechávo pe ayvu, tasẽ ha sapukái oikóva,  oike ha heʼi chupe kuéra: —Mbaʼére piko pende ayvu ha pene rasẽ upéicha? Ko mitãkuña niko nomanói, okénte hína.   Ha opukapa hese hikuái. Haʼe katu omosẽ opavavépe, ha oike itúva, isy ha umi imoirũhára ndive upe mitãkuña oĩháme.  Ipojái ipóre ha heʼi chupe: —Talitá cum (heʼiséva: “Mitãkuña, ndéve haʼe, epuʼã.”)   Upe vove pe mitãkuña, oguerekóva 12 áño, opuʼã ha oñemoĩ oguata. Ha opavave ijurujái opytávo.  Jesús katu heʼi chupe kuéra ani haguã omombeʼu avavetépe, ha heʼi oñemongaru haguã upe mitã kuñáme. Jesús oho upégui oikove ypy haguépe, ha hemimboʼe kuéra oho hendive.  Oguahẽvo pytuʼuha ára oñepyrũ oporomboʼe judío kuéra tupaópe. Ha heta ohendúva Jesúspe, ijurujái ha oporandu ojupe: —Moõgui piko oikuaa kóva hetaite mbaʼe? Moõgui piko oguenohẽ imbaʼe kuaa ha umi mbaʼe rechapyrã ojapóva?  Ndahaʼéi piko kóva ku karpintéro, María memby, ha ityvýra kuéra Santiago, José, Judas ha Simón? Ha heindy kuéra ngaʼu piko ndoikói ñande apytépe? Ha ndojeroviái hese hikuái.  Jesús katu heʼi chupe kuéra: —Opa rupi niko maranduhára kuérape oñembojerovia, hógape ha hogagua apytépe, ha oikove ypy haguépe katu nahániri.   Ndaikatúi ojapo upépe mbaʼeve hechapyrãva, mbovymi hasývarente omoĩ ipo ha omonguera.  Ha ohecha ramó ndojeroviaiha hese hikuái. Jesús ohóva umi táva aguĩha rupi oporomboʼévo.  Ohenói umi 12 hemimboʼépe ha oñepyrũ omondo chupe kuéra mokõi-mokõi, ha omeʼẽ chupe kuéra pokatu ipuʼaka haguã mbaʼepochýre.  Heʼi chupe kuéra ani haguã ogueraha mbaʼeve tapére guarã, yvyra ipo peguánte. Ndoguerahái vaerã ijaviorã térã viru.   Ikatu omonde sapatupe, ijao jopyrurã katu ani ogueraha.  Heʼi chupe kuéra: —Upe óga peike haguépe peiko haguã, pesẽtaha árape peve peikóta.  Ha na pene moguahẽséi ramo térã na pene renduséi ramo katu, pesẽ pe óga térã pe távagui, ha peityvyro pende pýgui pe yvytĩmbo oikuaa haguã upéva maranduha Tupã oinupãtaha chupe kuéra.   Upérõ osẽ hikuái hemimboʼe kuéra heʼi haguã opavavépe ojevy haguã Tupã gotyo.  Omosẽ avei heta mbaʼepochy, ha omonguera heta hasývape omonávo hese kuéra ñandyry.   Mburuvicha guasu Herodes ohendu pe ojeʼéva Jesús rehe, herakuãmava opa rupi. Oĩ heʼíva: “Juan Bautista niko opuʼã jeýma omanóva apytégui, ha upévare ipokatu ojapo haguã hechapyrãva.”  Oĩ heʼíva: “Maranduhára  Elías hína upéva.” Ha ambueve heʼi: “Peteĩ umi maranduhára yma guaréva hína.”   Ohendúvo koʼã mbaʼe, Herodes heʼi: —Upéva hína Juan. Che añakãʼouka vaekue chupe ha koʼágã oikove jeýva.   Herodes niko, Herodías rehehápe, ojopyka vaekue Juánpe yvyrakuápe ha ombotyka chupe koty ypytũme. Herodías, Herodes ryvy Filipo rembirekore vaekue, ha Herodes omenda hese.  Ha Juan heʼi vaekue Heródespe: “Ndaikatúi remendávo nde ryvy rembirekorére.”   Upévare Herodías ndaijaʼéi Juan rehe, ojukase chupe ha ndaikatúi,  Herodes niko okyhyje chugui oikuaágui haʼeha kuimbaʼe marangatu, ha omoʼã chupe. Ohendu ramo chupe opyta jepi oikuaaʼỹre mbaʼépa ojapóta. Upéicharõ jepe Herodes ohenduse Juánpe.  Herodías katu ohecha oguahẽha peteĩ ára ou porãtava chupe. Herodes ojapo karu guasu hiʼára mbotýre, mburuvicha kuéra ha poguasu kuéra Galiléa guápe guarã.  Herodías memby oike ha ojeroky pe karu guasuhápe. Herodes oguerohory eterei pe ijeroky ha opavave upépe oĩva rovake, heʼi pe kuñataĩme: —Ejerure chéve reipotáva ha ameʼẽta ndéve.   Ha omeʼẽ jey-jey chupe iñeʼẽ, heʼívo omeʼẽtaha chupe oimeraẽ mbaʼe, tahaʼe hetã mbytere jepe.  Haʼe osẽ ha oporandu isýpe: —Mbaʼépa ajeruréta? Heʼi chupe: —Ejerure chupe Juan Bautista akãngue.   Pe kuñataĩ oike pyaʼe oĩháme mburuvicha guasu ha heʼi chupe: —Aipota remeʼẽ chéve koʼagãite voi peteĩ ñaʼẽmbépe Juan Bautista akãngue.   Upéva tuicha oguapy mburuvicha guasúre. Ha omeʼẽ haguére iñeʼẽ opavave rovake ndaikatúi opyrũvo hese. Upévare ojapo mante pe mitãkuña ojeruréva chupe.  Ha pyaʼete omondo peteĩ ñorãirõhára ogueru haguã chupe Juan akãngue. Upéva oho koty ypytũme, oñakãʼo Juánpe,  ha ogueraha iñakãngue peteĩ ñaʼẽmbépe. Omeʼẽ upe kuñataĩme ha haʼe omeʼẽ isýpe.   Juan remimboʼe kuéra oikuaávo, ogueraha hetekue ha oñotỹ.   Upe rire Jesús remimboʼe kuéra oñembyaty Jesús ndive ha omombeʼu chupe opa mbaʼe ojapo ha omboʼe vaekue.  Jesús heʼi chupe kuéra: —Jaha japytuʼumi ñane año peteĩ ojeikoʼỹháme. Heta etereígui umi ou ha ohóva niko ndaijái chupe kuéra okarúvonte jepe.  Upéicha Jesús ha ijapóstol kuéra oho kanóape peteĩ haʼeñoháme.  Heta oĩ ohecháva ha oikuaa haʼe kueraha. Upérõ opa táva guio ojeho upe gotyo ha oguahẽ hikuái haʼe kuéra mboyve.  Oguejývo Jesús pe kanóagui, ha ohechávo hetaha umi ijatýva, oiporiahurereko chupe kuéra, oĩgui ovecha herekuaʼỹvaicha.  Ha oñepyrũ omboʼe chupe kuéra heta mbaʼére.  Kaʼaru pytũma ramo hemimboʼe kuéra ou hendápe, ha heʼi chupe: —Kaʼaruetéma niko, ha koʼarupi ndaipóri avave oikóva.  Emondómana opavavépe toho umi táva rupi, tojogua hembiʼurã.  Jesús katu heʼi chupe kuéra: —Peẽ voi pemongaru chupe kuéra. Haʼe kuéra katu heʼi chupe: —Reipota piko roho rojogua 200 pláta pehẽngue repy mbuja, romongaru haguã chupe kuéra?  Jesús heʼi: —Mboy mbuja piko pereko? Tapeho pehecha. Oikuaa vove heʼi chupe: —5 mbuja ha mokõi pira.   Ha omboguapy opavavépe aty-atýpe, kapiʼipépe.  Ha oguapy hikuái peteĩ atýpe 100 ha ambuépe 50.  Upéi katu ojapyhy ipópe umi 5 mbuja ha mokõi pira ha omaʼẽvo yvága gotyo ohovasa. Upéi oipeheʼã umi mbuja ha omeʼẽ ohóvo hemimboʼe kuérape, ha haʼe kuéra omeʼẽ opavavépe. Oipeheʼã avei umi pira opavavépe.  Opavave hoʼu hyguãtã meve.  Ombyaty hikuái umi mbuja ha pira pehẽngue hembývagui, ha omyenyhẽ 12 ajaka.  Umi hoʼu vaekue pe mbuja niko hína 5.000 kuimbaʼe rupi.   Upéi, Jesús heʼi hemimboʼe kuérape ojupi haguã peteĩ kanóape ha ohasa haguã henonderã y mboypýri, Betsaida gotyo. Upe aja haʼe heʼíta opavavépe oho haguã hógape.  Omondopa rire opavavépe hógape, Jesús ojupi peteĩ yvytýpe oñemboʼe haguã.  Pyhare oguahẽvo, pe kanóa ohupytýma pe y mbyte rupi.  Pe y pochy katu oñenupã pe kanóa tĩre, ohuguãitĩgui ohóvo hikuái yvytu, ha ohecha umi kanóa pegua oho mbegueha, yvytu ojokógui chupe kuéra. Koʼẽ mbotávo, Jesús oñemboja hendápe kuéra oguatahápe pe y apére. Ha oñemotenondese hese kuéra.  Hemimboʼe kuéra ohechávo oguataha pe y apére, oimoʼã hikuái póra, ha osapukái,  opavave ohechágui chupe ha oñemondýi. Jesús katu pyaʼe oñeʼẽ chupe kuéra heʼívo: —Chénteko, ani pekyhyje!   Ojupi kanóape ha opi pe yvytu, ha haʼe kuéra ijurujái opytávo,  ndoikéigui iñakãme nguéra pe mbaʼe rechapyrã mbuja kuéra rehegua, pe iñeʼã nguéra niko iñypytũ.   Ohasa hikuái pe y mboypýri ha oguahẽ Genesaret yvýpe ha upépe ojokua ikanóa y rembeʼýpe.  Oguejývo hikuái pe kanóagui ha umi upepegua oikuaávo Jesús hague pe oguahẽva, omomaranduka ijerekuévo, ha ogueru hikuái hendápe opa umi hasýva.  Oho hikuái opa rupi ha ojegueru Jesús rendápe umi hasýva hupa reheve.  Ha mamo haʼe oikehápe, tahaʼe táva, tahaʼe óga térã ñu rupi, omoĩ hikuái umi hasývape tapépe, ha ojerure chupe hikuái opokomínte haguã ijao rembeʼyrénte jepe. Ha opokóva guive hese, okuera. Oñemboja Jesús rendápe umi fariséo  ha Moisés rembiapoukapy mboʼeha ou vaekue Jerusaléngui.  Koʼãva, ohechávo oĩha Jesús remimboʼe kuérava okarúva po potĩʼỹ  reheve, heʼise ojepoheiʼỹre, oñeʼẽ vai hese kuéra.  (Fariséo kuéra ha judío kuérava niko, ojapóvo ijypy kuéra ñeʼẽ, ndokarúiva ojepohéi porãʼỹre.  Ha ojevývo ñemuhágui, ndokarúi ojapoʼỹre umi mbaʼe ñemopotĩ  rehegua. Ha oguereko avei heta ijapopyrã: ojejohéi vaerã mbayru ojeyʼuha, y ryru, tembiporu mbaʼe veraguigua, tupa ha mbaʼe).  Upévare fariséo ha Moisés rembiapoukapy mboʼeha oporandu chupe: —Mbaʼére piko umi ne remimboʼe ndojapói hekópe umi mbaʼe ñande ypykue ñande reko mboʼe vaekue, ha okaru ipo potĩʼỹre?    Jesús heʼi chupe kuéra: —Heʼi porã vaekue maranduhára  Isaías umi peẽichagua hova mokõivare, ohai ramo guare: “Koʼãva ijurúpente che mombaʼe, ipyʼapy katu mombyry oĩ che hegui.   Reíko che mombaʼe guasu hikuái, omboʼégui che rembiapoukapýrõ mbaʼe haʼe kuérante omoĩva ojejapo haguã.”   Peẽ niko pemboyke Tupã rembiapoukapy pejapo haguã yvypóra ñeʼẽ.   Heʼi avei chupe kuéra: —Peẽ pejepokuaaháichante pejapo, ha ndapejapói hekópe Tupã rembiapoukapy.  Moisés niko heʼi vaekue: “Emombaʼe nde ru ha nde sýpe”  ha “Pe ojahéiva itúva térã isýre, tojejuka”.   Peẽ katu peje oimeraẽva ikatuha heʼi itúva térã isýpe: ‘Ndaikatúi moʼãi roipytyvõ, opa mbaʼe arekóva niko korván’ (heʼiséva: “oñemboykéva Tupãme”),  ha péicha heʼi haguérente, ikatúma noipytyvõvéi isy ha itúva.  Ha péicha, peẽ pemboyke Tupã rembiapoukapy pejapo haguã peẽ pejepokuaaháichante. Ha hetave peichaguáva pejapo.   Upéi Jesús ohenói opavavépe ha heʼi: —Pe che rendúke opavave, peikuaa haguã.   Mbaʼeve oka guio oikéva ndaikatúi ñane mongyʼávo. Pe ñande pyʼapýgui osẽvante pe ñane mongyʼáva.  Peẽ pende apysáva, pehendu.   Jesús oheja rire chupe kuéra ha oike hógape, hemimboʼe kuéra oporandu chupe ko omboʼe vaekuére,  Haʼe heʼi chupe kuéra: Ndapeikuaái ngaʼu piko mbaʼeve oikéva ñande juru rupi ndaikatuiha ñane mongyʼávo?  Ndoikéi niko ñande pyʼapýpe, ñande ryépente, upéi osẽ jey haguã ñande retégui. Upéicha heʼívo heʼise opaichagua tembiʼu ipotĩha   Heʼi avei: —Pe osẽva ñande hegui, upéva hína pe ñane mongyʼáva.  Ñande pyʼapýgui niko osẽ mbaʼe ivaíva, jejuka,  ñemyakãratĩ, teko vai, monda, japu, ha ñeʼẽ rei ñande rapicháre.  Opa koʼã mbaʼe vai osẽ ñande pyʼapýgui ha ñane mongyʼa.   Upégui Jesús oho Tiro retã gotyo. Oike peteĩ ógape, oipotaʼỹre avave oikuaa, ha ndaikatúi okañy.  Pyaʼe oikuaa chugui peteĩ mitãkuña mbaʼepochy oguerekóva sy, upéva oho oñesũ Jesús renondépe.  Upe kuña, Sirofeniciagua, ndahaʼéi Israelgua, ha ojerure asy Jesúspe omosẽ haguã mbaʼepochy imemby kuñágui.  Jesús katu heʼi chupe: —Eheja tokaru raẽ taʼýra kuéra. Naiporãi niko mitã jurúgui jaipeʼa tembiʼu ha ñameʼẽ jaguápe.   Haʼe heʼi chupe: —Upéichako nde karai. Opáichavo, jaguánte avei hoʼúva umi tembiʼu rembyre mitã nguéra oitýva meságui.   Jesús heʼi chupe: —Reñeʼẽ haguére péicha, tereho rejepyʼapyʼỹre. Pe mbaʼepochy osẽma ne memby kuñágui.   Pe kuña oguahẽvo hógape, ojuhu imemby kuña hupápe: pe mbaʼepochy osẽ raʼe chugui.   Jesús osẽ jey Tiro retãgui ha ohasávo Sidón rupi oguahẽ Galiléa yguasúpe, Decápolis mbytépe.  Upépe ojereraha hendápe peteĩ ohenduʼỹva ha iñeʼẽ paʼãvape ha ojerure hikuái chupe omoĩ haguã ipo hese.  Jesús ogueraha chupe peteĩ haʼeñoháme, omoinge ikuã ijapysápe ha omoĩ hendy ikũre.  Upéi omaʼẽvo yvágare hiʼãho ha heʼi pe kuimbaʼépe: “Efata” (heʼiséva: “Ejepeʼa!”)   Upe vove upe ohenduʼỹva apysa ojepeʼa, ojera ikũ ha oñeʼẽ porã.  Jesús heʼi chupe kuéra ani haguã heʼi avavépe. Ha heʼivérõ jepe, koʼýte omombeʼu hikuái.  Ohecha ramo etereígui heʼi joa: “Opa mbaʼe ojapo porã: Ohenduʼỹvape omohendu jey ha iñeʼẽngúvape omoñeʼẽ!” Peteĩ ára ijaty jey heta eterei ha ndaipóri hiʼupyrã, Jesús ohenói hemimboʼe kuérape ha heʼi chupe kuéra:   —Aiporiahurereko niko koʼãvape. Ojapóma niko mbohapy ára oĩha koʼápe che ndive, ha ndoguerekói véima mbaʼeve hoʼu vaerã.  Hemimboʼe kuéra heʼi chupe: —Máva piko ojuhúta tembiʼu omongaru haguã opavavépe? Koʼa rupi niko ndaipóri avave oikóva.   Jesús oporandu chupe kuéra: —Mboy mbuja piko pereko? —7, —heʼi hikuái.   Upépe Jesús omboguapy yvýpe opavavépe. Ha ojapyhy ipópe umi 7 mbuja ha umi pira, ha oñemboʼe Tupãme ohovasa haguã. Upéi oipeheʼã umi mbuja ha omeʼẽ hemimboʼe kuérape, ha haʼe kuéra omeʼẽ opavavépe.  Oguereko avei hikuái mbovymi pira mimi ha umívare avei oñemboʼe Tupãme ohovasa haguã, ha heʼi oñembojaʼo haguã.  Ha okaru hikuái hyguãtã meve. Ha umi hembývagui ombyaty 7 ajaka renyhẽ.  Umi okarúva niko amo 4.000 rupi. Upéi Jesús omondo opavavépe hógape.  Haʼe katu ojupi kanóape hemimboʼe kuéra ndive, ha oho Dalmanuta gotyo.   Oguahẽ fariséo kuéra ha oñoñeʼẽ api Jesús ndive. Ojerure chupe ojapo haguã mbaʼe hechapyrãva,  ohecha kuaa haguã haʼe kuéra Tupã ombou hague chupe.  Jesús hiʼãho ipyʼaite guive ha heʼi: —Mbaʼére piko koʼã tekove ojerure ohecha haguã mbaʼe hechapyrãva?  Añetehápe haʼe peẽme, ndojehechauka moʼãi peẽme mbaʼeveichagua mbaʼe hechapyrãva.   Ha oheja chupe kuéra, ha oike jeývo várkope, ohasa yguasu mboypýri.   Hesarái raʼe hikuái ogueraha haguã hiʼupyrã, ha peteĩ mbuja añónte oguereko hikuái pe kanóape.  Jesús heʼi chupe kuéra: —Peñeñangarekóke umi fariséo ha Herodes rova mokõigui.   Hemimboʼe kuéra imanduʼa ojupe ndoguerúi hague mbuja.  Ha Jesús oikuaa mbaʼépa heʼi hikuái, ha upévare heʼi chupe kuéra: —Mbaʼére piko peñeʼẽterei ndaperekoiha mbuja? Neʼĩra pehecha kuaa ajépa. Peichaite peve piko oñemboty pene apytuʼũ?  Pende resa niko, ha piko ndapehechái? Pende apysa ha napehendúi?  Na pene manduʼái ngaʼu piko,  ambojaʼo hague 5 mbuja 5.000 apytépe, ha mboy ajakápa pembyaty hembyrégui? Haʼe kuéra heʼi: —12.   Na pene manduʼái ngaʼu piko ambojaʼo hague umi 7 mbuja umi 4.000 kuimbaʼépe. Ha mboy ajaka piko pembyaty hembyrégui? Heʼi hikuái: —7.   Upérõ heʼi chupe kuéra: —Ndapehecha kuaái gueteri piko?   Upéi oguahẽ hikuái Betsáidape, ha ogueraha hikuái peteĩ ohechaʼỹva Jesús rendápe, ha ojerure chupe opoko haguã hese.  Jesús ipojái pe ohechaʼỹva póre ha oguenohẽ chupe táva rokápe, hendýpe omyakỹ hesa, omoĩ ipo hese ha oporandu chupe ikatúpa ohecha.  Pe ohechaʼỹva oñepyrũ ohecha ha heʼi chupe: —Ahecha yvypóra kuéra, ojogua yvyra hakã ha hoguéva oguatávape.   Jesús omoĩ jey ipo hesáre, ha pe kuimbaʼe omaʼẽ porã ha okuera opytávo. Opa mbaʼe ohecha porã.  Upérõ Jesús omondo hógape ha heʼi chupe: —Ani reho jey pe távape.   Upéi Jesús ha hemimboʼe kuéra oho táva Cesarea Filípope. Tapére Jesús oporandu hemimboʼe kuérape: —Mavaha che piko ojeʼe?   Haʼe kuéra heʼi chupe: —Oĩ heʼíva ndeha Juan Bautista, oĩ heʼíva ndeha Elías ha oĩ heʼíva ndeha umi maranduhára  peteĩva.   Jesús oporandu chupe kuéra: —Ha peẽ piko mbaʼe peje, mávapa che? Pedro heʼi chupe: —Nde hína upe Mesías.   Jesús katu heʼi hemimboʼe kuérape ani haguã heʼi hese mbaʼeve avavépe.   Jesús oñepyrũ omboʼe chupe kuéra. Heʼi haʼe, yvypóraicha ou vaekue, heta ohasa asytaha, ha ndoikuaase moʼãiha chugui mbaʼeve myakãhára  kuéra, paʼi ruvicha kuéra ha umi Moisés rembiapoukapy mboʼeha. Heʼi chupe kuéra haʼe ojejukataha ha oikove jeytaha mbohapy ára haguépe.  Kóva haʼe omomarandu porã chupe kuéra. Upépe Pedro ogueraha chupe haʼeñoháme, ha heʼi chupe anive haguã péicha oñeʼẽ.  Jesús katu oñembojere, omaʼẽ hemimboʼe kuérare ha ojaʼo Pédrope heʼívo chupe: —Ejei che ypýgui, Sataná! Nde niko yvypóraicha reñandu koʼã mbaʼe, ndahaʼéi Tupã oñandukaháicha.   Upéi Jesús ohenói hemimboʼe kuérape ha opavavépe, ha heʼi: —Oime ramo che moirũséva toñembyesarái ijehegui, tohupi ikurusu ijapére, ha ta che moirũ.   Pe hekovére hakateʼỹva, omanóta. Pe omanóva che rehehápe ha che marandu porã rehehápe katu, oikovéta.   Mbaʼépa oguenohẽne yvypóra oguerekopárõ opaite mbaʼe ipópe, ha oñehundi ramo haʼe? Mbaʼeve!  Mbaʼépa ikatúne yvypóra omeʼẽ oikove jey haguã? Mbaʼeve!  Oimérõ che rerotĩva ha oguerotĩva che ñeʼẽ koʼã tekove jeroviahaʼỹ ha mbaʼe vai apoha renondépe, che avei, yvypóraicha aju vaekue, atĩne heseve kuéra ajúvo che Ru mimbipa reheve ha Tupã remimbou  marangatu kuéra ndive. Jesús heʼi avei chupe kuéra: —Añetehápe haʼe peẽme, koʼápe oĩva apytépe oĩ nomano moʼãiva ohecha mboyve Tupã sãmbyhy.   Upe rire, 6 ára haguépe Jesús oho peteĩ yvyty yvatépe ha ogueraha hendive Pedro, Santiago ha Juánpe.  Upépe henondépe kuéra, Jesús rete oñemoambue ohóvo.  Ijao overa hendy ha morotĩ asy, ndaipóri chéne avaveichagua ao joheiha yvy ári ikatu vaerã péicha omomorotĩ.  Ha ohecha hikuái Elías ha Moiséspe, oñemongetáva hína Jesús ndive.  Upépe Pedro heʼi Jesúspe: —Mboʼehára, iporãite niko ikatúre roime koʼápe. Torojapóna peẽme pene rendaguã, peteĩ ne mbaʼerã, peteĩ Moiséspe guarã ha Elíaspe guarã avei.  Hemimboʼe kuéra niko oñemondýi ha Pedro ndoikuaái mbaʼépa heʼíta.  Upévo ou peteĩ arai ha ojahoʼi chupe kuéra. Ha pe araígui oñehendu peteĩ ñeʼẽ heʼíva: “Kóva hína che Raʼy ahayhuetéva,  pehendu chupe.”   Ha omaʼẽvo ijerére ndohechavéi avavépe hendive kuéra. Jesúspe añónte.   Oguejykuévo pe yvytýgui, Jesús heʼi chupe kuéra ani haguã omombeʼu avavépe upe ohecha vaekue, haʼe, yvypóraicha ou vaekue, oikove jey peve omanóva apytégui.  Upévare oñongatu hikuái upéva ñemiháme, oporandu jepe ojupe mbaʼépa heʼiséne upe jeikove jey.  Oporandu hikuái Jesúspe: —Mbaʼére piko umi Moisés rembiapoukapy mboʼeha heʼi Elías ou raẽ vaerãha?   Haʼe heʼi chupe kuéra: —Añete niko Elías raẽ ou vaerãha, ha haʼe omoĩmba porã vaerã opaite mbaʼe hekópe. Ha mbaʼére piko heʼi Ñandejára ñeʼẽ pe yvypóraicha ou vaekue ohasa asy vaerã ha ojeapoʼi vaerãha?  Ha che haʼe peẽme Elías oúma hague ha haʼe kuéra ojapo hague hese ojaposéva, heʼiháicha Ñandejára ñeʼẽ, ojehúta hague chupe.   Ou jeývo oĩháme hemimboʼe kuéra, ohecha peteĩ aty guasu ojeréva hese kuéra ha Moisés rembiapoukapy mboʼeha oñoñeʼẽ apíva hendive kuéra.  Ohechávo Jesúspe opavave oho pyaʼe huguãitĩvo ha ohecha ramo chupe.  Haʼe oporandu chupe kuéra: —Mbaʼére piko peñoñeʼẽ api hendive kuéra?   Peteĩ haʼe kuérava heʼi: —Ápe aru ndéve che raʼy, oguereko niko peteĩ mbaʼe pochy omoñeʼẽngúva chupe.  Mamo haʼe oĩháme pe mbaʼepochy oity chupe yvýre, ijuru ryjuipa, omopururũ hãi nguéra ha hatãmba opytávo. Ajerure ne remimboʼe kuérape omosẽ haguã chugui pe mbaʼepochy ha ndaikatúi omosẽ.   Jesús heʼi: —Há, tekove jeroviaʼỹ! Arakaʼe peve piko aiméta pene ndive, arakaʼe peve piko aikóta pende reheve? Peru chéve pe mitã rusu.   Ogueraha hikuái pe mitã rusu Jesús rendápe. Pe mbaʼe pochy ohechávo Jesúspe katu, oityvyro pe mitã rusúpe ha upéva hoʼa ojapajeréi yvýre, ha ijuru ryjuipa.  Jesús oporandu itúvape: —Arakaʼe guive piko ojehu chupe kóva? Itúva heʼi: —Imitã guive.   Ha heta jey pe mbaʼepochy oity vaekue chupe tatápe ha ýpe ojuka haguã. Oĩrõ ikatúva rejapóna ore poriahurereko ha ore pytyvõmi.   Jesús heʼi chupe: —Mbaʼére piko ere ‘ikatúrõ’? Opa mbaʼe ikatu ojeroviáva peguarã!   Upérõ pe mitã rusu ru osapukái: —Che ajerovia. Che pytyvõna ajeroviave haguã!   Jesús ohechávo hetaveha umi oñembyatýva, ojaʼo pe mbaʼepochýpe heʼívo: —Espíritu ñeʼẽngu ha rehenduʼỹva, haʼe ndéve resẽ haguã pe mitã rusúgui ha anive haguã reike pype.   Pe mbaʼepochy osapukái ha oityvyro jey pe mitã rusúpe. Upéi osẽ chugui ha oheja omanóva ramo, ha upévare heta oĩ heʼíva omano hague.  Jesús katu ipóre ipojáivo, omopuʼã chupe ha pe mitã rusu oñemboʼy.   Upéi Jesús oike peteĩ ógape ha hemimboʼe kuéra oporandu chupe haʼeñoháme: —Mbaʼére piko ndaikatúi raʼe ore romosẽ pe mbaʼepochy?   Ha Jesús heʼi chupe kuéra: —Koichagua mbaʼepochy, ñemboʼe rupi ha karuʼỹme jehasa rupi mante ikatu oñemosẽ.   Ohóvo upégui ohasa hikuái Galiléa rupi. Jesús katu ndoipotái avave oikuaa,  omboʼégui hína hemimboʼe kuérape. Heʼi chupe kuéra: —Che, yvypóraicha aju vaekue, haʼáta hína yvypóra kuéra pópe. Haʼe kuéra che jukáta. Ha mbohapy ára amano haguépe katu, aikove jeýta.   Chupe kuéra nahesakãi pe haʼe heʼíva, ha okyhyje hikuái oporandu haguã chupe.   Oguahẽ hikuái Cafarnaúmpe. Oĩmarõ hikuái hógape, Jesús oporandu chupe kuéra: —Mbaʼére piko peñoñeʼẽ api pejúvo tapére?   Haʼe kuéra katu okirirĩ. Tapére niko oñoñeʼẽ api raʼe, mávapa upe mbaʼe guasuvéva ijapytépe kuéra.   Ha Jesús oguapy, ohenói umi 12, ha heʼi chupe kuéra: —Oĩrõ mbaʼe guasuséva, oiko vaerã tapykue pegua ha opavave rembiguái ramo.   Upéi omoĩ peteĩ mitãme ijapytépe kuéra, ha ohupívo ijyva ári heʼi chupe kuéra:   Oimeraẽva, che rérape oguerohorýva peteĩ mitã koichagua, chéve che rerohory. Ha upe chéve che rerohorýva, nda chéve añói che rerohory, upe che mbouharépe ave.   Juan heʼi chupe: —Mboʼehára, rohecha peteĩ omosẽva mbaʼe pochy nde rérape, ha rojoko, ndahaʼéigui ore apytepegua.   Jesús heʼi: —Ani pejoko, peteĩ ojapóva hechapyrãva che rérape niko upéi noñeʼẽ vai moʼãi che rehe.  Upe noñemoĩriva ñande rehe, oĩ ñane ndive.   Oimeraẽ omeʼẽva peẽme, ymínte jepe, che ndive peiko haguére, añetehápe haʼe peẽme ndopyta moʼãiha hekoviaʼỹre chupe.   Oimeraẽ oitýva angaipápe peteĩ mitãicha che rehe ojeroviávape, iporãve vaerã ojeitýrõ chupe yguasúpe ita guasu ijajúri.  Ha nde po nde reitýtarõ angaipápe, eikytĩ. Iporãve reikove ramo Tupã ndive nde po peteĩ reheve, ha ani nde po mokõive reheve rejeity aña retãme, pe tata ogueʼỹháme arakaʼeve,   umi yso omanoʼỹháme ha tata máramo ogueʼỹháme.  Ha nde py nde reitýtarõ angaipápe, eikytĩ. Iporãve reikérõ jeikovépe peteĩ nde py reheve ha ani mokõive nde py reheve rejeity aña retãme,  umi yso omanoʼỹháme ha tata máramo ogueʼỹháme.  Ha nde resa nde reitýtarõ angaipápe, eipeʼa. Iporãve reike nde resa peteĩ reheve Tupã oisãmbyhyhápe, ha ani mokõive nde resa reheve rejeity aña retãme,   umi yso omanoʼỹháme ha tata máramo ogueʼỹháme.   Opavave niko oñembojuky vaerã tatápe.  “Juky niko iporã, ha naheʼẽvéi ramo niko ndaikatu véima oñemoheʼẽ jey, naiporã véima mbaʼeverã.  Perekóke juky pende pype ha peiko pyʼa guapýpe oñondive.” Kóva hína marandu Nínive  reheguáva, Nahúm Elcosgua ohupyty vaekue jechauka rupi.   Tupã ndoipotái oñemohendague chupe ha oinupã hese oñemoĩvape. Umi ombohováivape ipochy, hese ijaʼeʼỹvape oinupã.   Ndaipochýi reírirõ jepe imbarete, ndohejái oinupãʼỹre iñañávape. Ñandejára oguata ára pochy ári, ha pe arai hína yvytĩmbo ipýgui osẽva.   Y aty guasúpe heʼi ipochyha ha ombohypa, ysyry kuéra avei ombohypa. Basán pegua ñu ha Carmelo yvyty ipirupa, avei yvoty kuéra yvyty Líbano pegua.   Henondépe oryrýi yvyty kuéra, ha haʼe rupi hykupa. Yvy osusũ chupe ohechávo, ha avei umi tetã ha umi ipype oikóva.   Máva piko oikovevéne nde pochy ramo, térã ogueropuʼakáne ne ñenupã? Tatáicha oñehẽ pe ipochykue, henondépe ojeka umi ita.   Ñandejára ipyʼa porã umi hese ojeroviáva ndive. Ivai jave haʼe oporomoʼã ha ohecha kuaa umi hese ojeroviávape.   Yguasu pochy opa mbaʼe ohundívaicha ohundi umi hese oñemoĩvape. Pytũ guasúpe oitýne chupe kuéra.   Mbaʼépa peipyvu peína pene akãme? Ñandejárare piko pepuʼãse? Haʼe pene rundipaitéta. Ndaipóri hese oñemoĩ rire oñemoĩ jey vaerã.   Ñuatĩ atýicha, kapiʼi pirukuéicha, pejehapypaiténe.   Nínive, nde hegui niko osẽ pe hekove ahẽva, heko aña ha ijuru guasúva, Ñandejárare ojaposéva ivaíva.   Upévare Ñandejára heʼi umi hetã guápe: “Jepe Asiriagua heta ha imbarete, oñehundipa ha opa reíta. Rombohasa asy kuri, che retãgua, koʼágã katu ndajapo moʼãvéi.   Upe mbaʼe pohýi nde atúvare oĩva amopẽta, ha umi ne sã amondohóta.”   Ñandejára heʼíma nde rehe Nínive ruvicha guasu: “Na ne ñemoñare moʼãi, oguétama nde réra. Aitýta yvýre ne tupã nguéra róga ha haʼãnga kuéra ha upépe roñotỹta, ajeguarúgui nde hegui.” Pemaʼẽke! Oúma umi yvyty rupi ñeʼẽ porã reruha pyʼa guapy omombeʼúva! Embyarete katu Judá. Ejapo umi mbaʼe ere vaekue Tupãme rejapotaha. Nondyry moʼã véima iñañáva nde rehe. Umíva oñehundipaitéma.   Nínive, ne rundiharã oúma hína ndéve. Emoĩke ñangarekoha nde korapy yvatépe! Emaʼẽke pe tapére, nde kyse nde kuʼáre. Embyaty ñorãirõhára!   Tupã niko ombovyʼa jeýta Israélpe, omyakã rapuʼãta ymave guaréicha, oñemonda mboyve, ha opyta mboyve parralty hakãʼỹvaicha.   Umi ñorãirõhára Asiriagua hete moʼãha pytã, ha ijao avei pytã. Oĩma oñorãirõ haguãicha! Tatápe ojogua ikárro kuéra ha ikavaju kuéra hetiaʼégui itarovaitéma!   Umi okaháre ikárro kuéra oiko hatã. Ápe ha pépe umi ñúre oho. Tata ojererahávape ojogua, ára veráicha ohasa!   Mburuvicha kuérape ohenói mburuvicha guasu, haʼe kuéra oñomyañamba, upe korapy yvatére ojupívo, oĩháme umi ñorãirõhára.   Ysyry guasu rokẽ ojepeʼa ha pe óga guasu hoʼa yvýre.   Mburuvicha guasu rembireko. Tetã mombyrýpe ojereraha. Omoirũ hembiguái kuéra, pykasúicha ipyahẽva, ha hasẽ oinupãvo ipytiʼa!   Osẽháicha ysyry, osẽvo hokẽ ojekávare, péicha oñani joa Ninivegua. “Pepyta, pejevy”, ojesapukái ha ndaipóri ojevýva.   Pemondáke upe pláta! Perahapáke upe óro! Nínivepe umíva hembypa!   Oñehundi. Oñemoperõ. Nínive opyta avaveʼỹre. Kyhyjégui, oryrýi osusũ opavave. Ipyta ryrýi. Ikangypaite. Hesaʼyjupáva mante ojehecha.   Mbaʼépa opytave jaguarete kehágui? Itaʼýra rekoháguipa mbaʼe oiko? Nínivepe jaguarete ha itaʼýra oiko vaekue kyhyjeʼỹre, avave opokoʼỹre hese kuéra.   Hembiʼurã, jaguarete ojuka vaekue ikuñáme ha taʼýra kuérape ombojaʼo, ha ikeha omyenyhẽ imondakuégui.   Cháke, nde táva, tuguýpe rejahúva. Jejuka ha japúgui ne renyhẽ, ha monda opaveʼỹvagui ne renyhẽva!   Pehendúpa hína tukumbo ryapu, rruéda ñechiã, kavaju ñani, kárro japyhara!   Kavaju arigua, kyse puku overáva, kyse yvuku mimbi! Heta ojekutupáva, omanóva aty guasu! Teʼõngueta opa rupi. Hese kuéra oñeñepysãnga!   Ha opa koʼã mbaʼe ojehu kuña reko vai Nínive rupi. Iporã, ijuky ha ipajéva, ha oñemeʼẽvo tetã nguérape ombotavy ha omosã chupe kuéra.”   Ñandejára ipuʼakapáva heʼi: “Ápe aguahẽma ndéve! Romoĩta ñemotĩ ramo. Reikóta toryjárõ, ahupíta pe nde sái nde rova peve, ha opa tetã nde recháta opívo, reñemotĩ haguã henondépe kuéra.   Che aitýta nde rehe ikyʼáva. Reñemotĩ etereíta. Nde rehe ojepukáta.   Ha umi nde recháva nde hegui okañýta. Ha heʼíta: “Nínive oñehundi! Mávapa chupe oiporiahurerekóta? Mávapa ohóta oñandu chupe?”   Nde ngaʼu piko Tébasgui ne porãve, táva oĩva Nilo rembeʼýpe, y atýpe oñemongoráva, oñemohembeʼy jeguáva ysyry guasúpe?   Haʼe oisãmbyhy Etiopía ha Egipto. Ipokatu opa rupi ojepyso, ha Fut pegua Libio kuéra, oĩ hendive.   Tebas avei ojereraha tetã mombyrýpe. Imitã nguérape ojepete yvýre umi tape juasáre, huvicha kuérare ojeity poʼa, ha imyakãhára  ojepokua kadénape.   Ha nde avei rekaʼu etéta. Ne akã tavyraíta ha rekañýta, reñemoʼã haguã ne muñahágui.   Umi nde táva guasu kuéra ígope ojogua, hiʼa hoʼa oñembokachárõ, hoʼúva jurúpe hoʼapa.   Ne ñorãirõhára ojogua kuñáme. Ne retã rokẽ ojepeʼapa oike haguã nde rehe ondyrýva. Tata ohundi imbotyha.   Eguerojáke y, cháke reñemongoráta! Embohetavéke nde rehe oñangarekóva, embojeheʼa tuju ha ejapo adóve.   Upépe ne rundíta nde rata, ha nde kyse puku, tukúicha okarúta nde rehe, ne rundi peve. Eñembohetáke tukúicha!   Umi ñemuha nde pypegua oñembohetave mbyja yvágape guágui. (Pe tuku oheja ipire ha oveve).   Nde rehe oñangarekóva tukúpe ojogua. Umi ne ñorãirõhára mbyatyha tuku atýpe ojogua. Roʼýrõ, korapy jerére oguejypa. Kuarahy osẽvo katu oho ndojekuaái mamópa.   Mbaʼeichaite pevépa oke nde ovecha rerekua, nde, Asiria ruvicha guasu! Ne mburuvicha kuéra opytuʼu. Ñorãirõha kuéra isarambi yvytýre, ha ndaipóri ombyatýva.   Rejekutu hague naipohãi, ndokuera véima! Opa ohendúva reʼa hague ojepopete vyʼágui. Mávaiko ndoiko asýi raʼe nde reko añanguére!” Opa koʼã mbaʼérehápe roñemoĩ peteĩ ñeʼẽme, romoĩ kuatiáre ha opa ore ruvicha kuéra, levíta kuéra ha paʼi kuéra omoĩ héra iguýpe.   Koʼãva hína umi omoĩ vaekue héra pe kuatiáre: tenondete Hacalías raʼy, mburuvicha Nehemías, ha Sedequías. Upéi katu,   Paʼi, levíta kuéra, umi tupaóre oñangarekóva, tupaópe opurahéiva, tupaópe ombaʼapóva ha maymáva omosẽ vaekue guive ijapytégui kuéra Israelguaʼỹva,  Tupã rembiapoukapy upéicha heʼígui,  mitã guasu kuéra ndive, roñemoĩ ore ruvicha kuéra ndive ha romeʼẽ ore ñeʼẽ rojapóvo Tupã rembiapoukapy heʼiháicha, haʼe voi omeʼẽ vaekue oréve hembiguái Moisés rupi.   Upévare: noñemenda moʼãi avavére haʼeʼỹva ore rehegua.   Pytuʼuha árape térã arete jave ou ramo ore rendápe oreʼỹva  mbaʼeta reheve, ndojejogua moʼãi chugui kuéra mbaʼeve. 7 áño haguépe ojehejáta kokue kuéra topytuʼu,  ha oime rire ojeporuka tapichápe hiʼupyrã térã ojogua haguã hemikotevẽrã, ojeheja reíta ha oikóta tesarái pe ojeporuka vaekuégui.   Opa áñope maymáva omeʼẽta 4 grámo pláta tupaópe, ojejogua haguã umi mbaʼe oñekotevẽva.   Avei oñemeʼẽta tupaópe koʼã mbaʼe: mbuja marangatu,  kogaʼa mbaʼe kuaveʼẽrã opa árape, mymba kuéra ojejuka ha oñekuaveʼẽ vaerã opa árape: pytuʼuha árape, jasy raʼy jave ha ambue arete kuérape. Upéicha avei oñemeʼẽta mbaʼe kuaveʼẽ oñekuaveʼẽva Israel angaipa jeheja reirã ha opa mbaʼe oñekotevẽva tupaópe.   Maymáva oĩva, paʼi ha levíta kuéra reheve ojeitýta poʼa ojekuaa haguã máva áripa hoʼáta oguerúvo jepeʼa tupaópe, ikatu haguã mbaʼe kuaveʼẽ nguéra ojehapy Tupã rembiapoukapy heʼiháicha.   Opa áñope oñemoguahẽta tupaópe kogaʼa oñemonoʼõ ypýva ha yva kuéra hiʼaju ñepyrũva.   Opa áñope ojereraháta tupaópe, paʼi rendápe, taʼýra ypykue Tupã rembiapoukapy heʼiháicha.  Oñemoguahẽta avei tupaópe opa vaka, kavara térã ovecha raʼy ypykue.   Avei oñeñongatúta tupaópe huʼitĩ ypykue, opa yva hiʼaju ñepyrũva, kaguy ha ñandy ypykue. Koʼãva hína paʼi kuérape guarã. Levíta kuérape guarã katu, opa mbaʼe 10 ojererekóva apytégui ojeíta peteĩ.  Chupe kuéra mbaʼerã opa mbaʼe kokue rupi hiʼáva.   Paʼi kuéra, Aarón ñemoñaréva, oĩ vaerã levíta kuéra ndive ojegueru jave chupe kuéra kogaʼa. Opa umi mbaʼe levíta kuéra ombyatývagui, 10 apytégui haʼe kuéra omeʼẽ vaerã peteĩ,  tupaópe ojeporu haguã.  Israelgua ruvicha kuéra opyta oiko Jerusalénpe. Oikuaa haguã mávapa opytavéta oity hikuái poʼa, ha 10 kuimbaʼe apytégui peteĩme hoʼa opyta haguã Jerusalén, pe táva marangatúpe. Umi 9 hembýva katu isarambi ambue távare.  Maymáva oguerohory umi oñekuãvape opyta haguã oiko Jerusalénpe.  Ambue táva kuéra rupi maymáva Israelgua, paʼi kuéra, levíta,  kuéra umi tupaóre ombaʼapóva ha umi Salomón rembiguái kuéra ñemoñare oiko hóga teépe. Koʼãva hína umi ou vaekue oñemohenda Jerusalénpe, Judá ha Benjamín ñemoñaréva.   Jerusalénpe opyta oiko 468 kuimbaʼe Fares ñemoñaréva, kuimbaʼe katupyry.   Benjamín ñemoñare: Salú, Mesulam raʼy vaekue, kóva Joed raʼy, kóva Pedaías raʼy, kóva Colaías raʼy, kóva Maaseías raʼy, kóva Itiel raʼy ha kóva Isaías raʼy.   Upéi Salú pehẽngue mokõi Gabai ha Salai. 928 kuimbaʼe Benjamingua opyta Jerusalénpe.  Omyakã chupe kuéra Joel ha ipytyvõhára Senuá. Joel, Zicrí raʼy ha Senuá, Judá raʼy.   Koʼãva apytépe oĩ 128 kuimbaʼe katupyry ha omyakã chupe kuéra Guedolim raʼy, Zabdiel.   Levíta kuéra opytáva Jerusalénpe 248.   Tupao rokẽ peʼaha: Acub ha Talmón 170 ipehẽngue kuéra reheve.   Upéi katu umi Israelgua hembýva ha ambue paʼi ha levíta kuéra oikopa hikuái hóga teépe táva kuéra rupi, oĩva Judá yvýpe.  Umi tupaópe ombaʼapóva oiko Jerusalénpe, Ófel ojeʼehápe ha omyakã chupe kuéra Sihá ha Guispá.   Umi levíta kuérape oikóva Jerusalénpe katu omyakã Uzí, kóva Baní raʼy, kóva Hasabías raʼy, kóva Matanías raʼy, kóva Micaías raʼy, Asaf rogagua. Asaf rogagua umi omyakã vaekue purahéi tupaópe.  Mburuvicha guasu voi oheja vaekue mbaʼe-mbaʼépa ojapo vaerã opa árape umi opurahéiva tupaópe.   Petahías rupi, Israelgua omoguahẽ mburuvicha guasúpe hemikotevẽ nguéra. Petahías Mesezabel raʼy, kóva Zérah ñemoñare, kóva Judá raʼy.   Oĩ Judá ñemoñare oñemohendáva koʼã táva kuéra rupi: Quiriat-Arbá, Dibón, Jecabseel,   Josué, Moladá, Bet-Pélet,   Hasar-Sual, Beerseba,   Siclag, Meconá,   En-Rimón, Sorá, Jarmut,   Zanóah, Adulam, Laquis, Azecá ha táva kuéra oĩva ijere rupi. Beerseba guive Hinom ñu meve isarambi hikuái.   Benjamín ñemoñare katu oñemohenda koʼã táva kuérape: Gueba, Micmás, Aía, Betel ha táva kuéra oĩva ijere rupi,   Anatot, Nob, Ananías,   Hasor, Ramá, Guitaim,   Hadid, Seboím, Nebalat,   Lod, Onó ha pe ñu hérava ‘Mbaʼe apohára.’   Oĩ avei yvy oñemeʼẽva levíta kuérape Judá ha Benjamín ñemoñare kuéra apytépe. Koʼãva hína umi paʼi ha levíta kuéra ojevy vaekue hetãme Zorobabel, ha Josué ndive: Zorobabel, Salatiel raʼy.   Levíta kuéra: Koʼãva hína levíta kuéra purahéi omohenonde vaekue, Tupãme oñemombaʼe guasu jave purahéipe: Josué, Binuy, Cadmiel, Serebías, Judá ha Matanías.   Ha umi opurahéi jováiva hendive kuéra, Bacbuquías, Uni ha hapicha levíta kuéra.   Josué raʼyre Joaquim, Joaquim raʼyre Eliasib, Eliasib raʼyre Joiadá,  Joiadá raʼyre Johanán, ha Johanán raʼyre katu Jadúa.   Paʼi guasu Joaquim oikove ramo guare koʼãva vaekue umi paʼi hogagua kuéra omyakãva: Paʼi Hogagua Meraías Seraías Ananías Jeremías Mesulam Esdras Johanán Amarías Jonatán Melicú José Sebanías Adná Harim Helcai Meraiot Zacarías Idó Mesulam Guinetón Zicrí Abías Miniamín Piltai Moadías Samúa Bilgá Jonatán Semaías Matenai Joiarib Uzí Jedaías Calai Salai Éber Amoc Hasabías Hilquías Natanael Jedaías   Paʼi ruvicha kuéra: Eliasib, Joiadá, Johanán ha Jadúa oikove aja oñemoĩ vaekue kuatiápe umi paʼi kuérape omyakãva réra. Upéva oiko vaekue mburuvicha guasu Darío tetã Persia pegua oikove aja.   Umi levíta kuérape omyakãva réra katu oñemoĩ vaekue kuatiápe, téra kuéra oñemoĩháme voi. Upépe oñemoĩ vaekue téra kuéra Eliasib remineno Johanán oikove aja.  Levíta kuéra ruvicha hína koʼãva: Hasabías, Serebías, Josué, Binuy ha Cadmiel. Hapicha levíta kuéra katu oñemoĩ hovái, Tupãme oñemombaʼe guasúvo purahéipe tupaópe. Mburuvicha guasu marangatu David heʼi vaekue upéicha ojejapo haguã.   Matanías, Bacbuquías, Abdías, Mesulam, Talmón ha Acub katu oñangareko umi kotýre oñeñongatuhápe opa mbaʼe, oĩva tupao rokẽ ypýpe.  Opa koʼãva oikove vaekue oikove ramo guare Josué raʼy ha Josadac remineno Joaquim, mburuvicha Nehemías ha paʼi Esdras.   Oguahẽvo ára oñemomarangatúvo korapy Jerusalén jere rehegua, opa guio oñehenoika Jerusalénpe levíta kuérape ikatu haguãicha purahéi ha árpa púpe, ha tuicha vyʼa reheve ojejapo.  Paʼi ha levíta kuéra oñemopotĩ  ha péicha ojohéi ijehegui kuéra opa mbaʼe vai. Upéi katu ohypýi hikuái opa Israel guápe tuguýpe. Upéicha avei ojapo umi okẽ ha korapy jerére, umíva ipotĩ haguã.   Upéi che haʼe umi myakãhárape ojupi haguã pe korapy jere ári, omohenda haguã upépe mokõi atýpe umi opurahéivape. Peteĩ aty pegua oguata ohóvo pe korapy jere ári yvy gotyo, okẽ hérava Ytyapy gotyo.  Koʼãva rapykuéri oho Hosaías ha Judagua myakãhára kuéra mbytere. Umíva hína,  Azarías, Esdras, Mesulam,  Judá, Benjamín, Semaías ha Jeremías.   Umíva rapykuéri oho Zacarías ombopúva turu. Zacarías hína Jonatán raʼy ha itúva ypy kuéra Semaías, Matanías, Micaías, Zacur ha Asaf.  Zacarías rapykuéri oho ipehẽngue kuéra, Semaías, Azarel, Milalai, Guilalai, Maai, Natanael, Judá ha Hananí ombopúva umi mbaʼepu mburuvicha guasu marangatu David ombopu vaekue. Umívape omyakã Esdras.   Ohokuévo hikuái korapy jere ári ohasa okẽ ári hérava Yvu, oguahẽ meve pe ojejupiha rupi David távape. Pe rupi ojupi hikuái ha ohasa rire David rogakue kupe rupi, oguahẽ hikuái okẽme hérava Y, oĩva hína kuarahy reike gotyo.   Pe aty ambue katu oho yvate gotyo, korapy jere ári avei. Che ha Israelgua mbytere roho hapykuéri kuéra. Rohasa pe ñorãirõhára kuéra ojupihápe jepi omaña haguã oka gotyo, hérava Tatakua, rohóvo pe korapy jere ipeveha peve.  Upégui, rohóvo gueteri korapy jere ári. Rohasa okẽ hérava Efraín, Jesana ha Pira ári, ha pe ñorãirõhára kuéra ojupihápe jepi hérava Hananel. Upégui, rohasa pe ñorãirõhára kuéra ojupihápe jepi omaña haguã oka gotyo, hérava Cien rupi, roguahẽ meve okẽme hérava Ovecha. Roguahẽ tupao rokẽme ha upépe ropyta.   Upéicha umi mokõi aty pegua omombaʼe guasúva Tupãme oguahẽ ha oñemohenda tupaópe. Che ndive oĩ mburuvicha kuéra mbytere,  ha koʼã paʼi kuéra ombopúva turu: Eliaquim, Maaseías, Miniamín, Micaías, Elioenai, Zacarías, Hananías,  Maaseías, Semaías, Eleazar, Uzí, Johanán, Malquías, Elam ha Éser. Umi opurahéivape oisãmbyhy Izrahías.   Pe árape heta mymba oñekuaveʼẽ Tupãme,  ha opavave ovyʼa Tupã rupi. Kuña ha mitã nguéra avei ovyʼa joa ha mombyry guive oñehendu pe ayvu ojapóva hikuái.   Umiha árape ojeporavo umi oñangareko vaerã opa mbaʼe oñemeʼẽva paʼi ha levíta kuérape, Tupã rembiapoukapy heʼiháicha. Chupe kuéra oñemeʼẽ oñongatu haguã: opa mbaʼe kuaveʼẽ, opa kogaʼa ypykue ha opa yva hiʼaju ñepyrũva. Opa mbaʼe oguerekóvagui ombojaʼo 10 atýpe ha peteĩ omeʼẽ vaerã paʼi ha levíta kuérape. Maymáva oguerohory paʼi ha levíta kuéra rembiapo,  haʼe kuéra omombaʼe guasúgui Tupãme ha omopotĩgui  chupe kuéra mbaʼe vaígui. Umi opurahéiva  tupaópe ha okẽ peʼaha  ojapo avei David ha taʼýra Salomón oheja haguéicha.  Yma mburuvicha guasu David oikove ramo guare, Asaf vaekue pe omyakãva purahéi Tupãme.   Zorobabel ha Nehemías oikove ramo guare, opa Israelgua omeʼẽ umi opurahéi ha okẽ peʼahápe hiʼupyrã opa árape. Upéicha avei oñemeʼẽ levíta kuérape pe chupe kuéra guarãva, ha koʼãva omeʼẽ paʼi kuérape, pe paʼípe guarãva. Tupã rembiapoukapy oñehendukávo opavavépe, ohendu hikuái heʼihápe ndojehejái vaerãha umi Amón ha Moab retã guápe ojeheʼa Israel guáre.  Kóicha ojejapo vaerã umi Amón ha Moabgua kuérare, haʼe kuéra nomboyʼuséi ha nomongaruséi haguére Israel guápe osẽ ramo guare Egíptogui. Pe ramo, haʼe kuéra opaga vaekue Balaámpe paje oity haguã Israel guáre.  Tupã katu ohovasa vaekue chupe kuéra.   Israelgua ohendúvo umi mbaʼe ojeʼéva Tupã rembiapoukapýpe omosẽ tetã ambue guápe ijapytégui kuéra.   Koʼã mbaʼe ojehu mboyve, paʼi Eliasib pe oñangareko vaekue umi mbaʼe kuaveʼẽre ojererúva tupaópe. Ha Eliasib Tobías pehẽngue haguére,  omeʼẽ chupe peteĩ koty guasu tupaópe, upépe oiko haguã. Pe kotýpe oñeñongatu opaichagua mbaʼe kuaveʼẽ: insiénso, tembiporu kuéra tupaópe ojeporúva, trígo, kaguy ha ñandyry olívo ojererúva oñemeʼẽ haguã levíta  kuérape, umi tupaópe opurahéivape, umi okẽ peʼahápe; ha avei paʼi kuérape.   Che naĩri vaekue pe ramo Jerusalénpe, ahágui Babilóniape 32 áño ojupi haguépe Artajerjes mburuvicha guasúrõ upépe. Voiete heʼi chéve ajevy haguã Jerusalénpe.  Aguahẽvo upépe aikuaa Eliasib omeʼẽ hague Tobíaspe peteĩ koty tupao pegua.  Che pochy ha amombopa okápe Tobías mbaʼéva guive, ajuhúva pe kotýpe.  Upéi katu amopotĩka  opa mbaʼe vaígui ha arovauka jey upépe tembiporu kuéra tupaópe ojeporúva, opaichagua mbaʼe kuaveʼẽ ha pe insiénso.   Aikuaa avei noñemeʼẽvéi hague levíta kuérape hiʼupyrã  ha ohopa jey hague hikuái hóga kuérape. Upéicha avei ojapo umi tupaópe opurahéiva.  Amongavaju umi myakãhára kuérape ohejapa rei ha nopenavéi haguére tupaóre. Upéi katu ahenoika ha amohendapa jey tupaópe umi levíta ha umi opurahéiva.  Ha maymáva Israelgua ogueru jey trígo, kaguy ha ñandyry olívo. Pe 10 oguerekóvagui, peteĩ omoguahẽ tupaópe.   Amoĩ paʼi Selemías, ipytyvõhára Sadoc ha peteĩ levíta hérava Pedaías oñangareko haguã opa mbaʼe ojererúvare. Oipytyvõ chupe kuéra peteĩ levíta jeroviaha hérava Hanán, kóva Zacur raʼy ha Matanías remineno. Haʼe kuéra omeʼẽ hiʼupyrã paʼi ha levíta kuérape.   Tupã che Jára, ehecha kuaáke chéve opa koʼã mbaʼe ajapóva nde tupaóre, ikatu haguã reñemombaʼe upépe.   Umiha árape ahecha hetaha Judápe umi ojapóva kaguy pytuʼuha árape. Ahecha avei pytuʼuha árape oĩha ohupíva hymba vúrro apére trígo, kaguy, parralʼa, ígo ha opa mbaʼe oñemu haguã Jerusalénpe.  Amongavaju chupe kuéra osẽ haguére ojeporeka imbaʼeta reheve pytuʼuha árape.  Oĩ avei táva Tirogua oúva Jerusalénpe pira ha opa mbaʼeta reheve oñemu haguã Israelgua ndive pytuʼuha árape.  Amongavaju umi Israel guápe omyakãvape ha haʼe chupe kuéra: —Mbaʼére piko ndapejapói mbaʼevérõ pytuʼuha ára?  Pende ru kuéra ypykue ojapo haguére kóichama voi Tupã ohundi vaekue Jerusalén. Ha upévare ñande jahasa asy ñaína. Pytuʼuha ára ndaperekóigui mbaʼeve ramo koʼýte Tupã ipochy Israelgua ndive.   Upémarõ ambotyka opa táva rokẽ kaʼaru oñepyrũ mboyve pytuʼuha ára.  Pytuʼuha ára ohasa rire ae ojepeʼa jey vaerã. Amoĩ okẽme kuimbaʼe kuéra oñangarekóva ani haguãtei oñemoinge Jerusalénpe mbaʼevete pytuʼuha árape.  Oĩmimi umi oúva imbaʼeta reheve oñemu haguã ha ndaikatúigui oike Jerusalénpe, opyta oke okápe.  Umívape amongavaju ha haʼe chupe kuéra ou jey ramo opyta okápe, amoingetaha chupe kuéra kaʼi rãime. Upe guive ndouvéi hikuái pytuʼuha árape.  Upéi haʼe umi levíta kuérape oñemopotĩ haguã opa mbaʼe vaígui ha oñangareko haguã umi okẽ rupi ikatu haguã pytuʼuha ára oñemombaʼe. Tupã che Jára, ne manduʼa kena ko ajapóvare, ha che poriahurereko.   Ahecha avei oĩha Israelgua omendáva kuña tetã Asdod, Amón ha Moab guáre.  Heta oĩ imitã nguéra apytépe oñeʼẽva tetã Asdod ñeʼẽme térã ambue tetãgua ñeʼẽme. Ha ore ñeʼẽme katu nahániri.  Amongavaju ha yvýre amona chupe kuéra. Hetápe ainupã, añakã rague tira ha haʼe chupe kuéra: “Tupã rérare pemeʼẽta chéve pene ñeʼẽ ndapeheja moʼãiha pende rajy térã pende raʼy omenda tetã ambue guáre. Peẽ voi napemenda moʼãi umichagua kuñáre.”   Péicha vaekue Salomón, Israel ruvicha guasu, angaipa. Ha ndaipóri ramo jepe haʼeichagua mburuvicha guasu ambue tetãme, ha Tupã ohayhúrõ jepe chupe  ha omoĩ chupe Israel ruvicha guasúrõ, kuña tetã ambuegua oity chupe iñuhãme.   Upévare, aníke peẽ avei pene rembiapo vai Tupã renondépe, pemendávo kuña tetã ambue guáre.   Joiadá, paʼi guasu Eliasib raʼýpe cheté voi amosẽ omenda haguére Sambalat rajýre.  Sambalat niko táva Horóngua.   Tupã che Jára, ne manduʼa kena koʼãvare omongyʼa hague ipaʼi reko ha ne ñeʼẽmeʼẽ paʼi ha levíta kuéra ndive.   Nehemías, Hacalías raʼy omombeʼu kóicha hekovekue. Artajerjes ojupi haguépe 20 áño Persia ruvicha guasúrõ, pe mes Kislev héravape; che Nehemías pe ramo aĩ vaekue táva Súsape.  Ha oguahẽ che rendápe upépe, che ryvy Hananí oúva kuimbaʼe kuéra Judagua ndive. Aporandu chupe kuéra mbaʼépa oikopa umi Babilóniagui ojevy vaekuégui, ha Jerusalén guipa mbaʼe oiko.  Ha heʼi chéve hikuái: —Umi oho jey vaekue Jerusalénpe ningo vaípe ojejuhu ha ndoikuaái mbaʼépa ojapóta hikuái. Korapy Jerusalén jerére opuʼãva katu ojeitypa ha hokẽ nguéra ojehapypa.   Koʼã mbaʼe ahendúvo, aguapy che rasẽ. Ha ambyasy etereígui heta ára ahasa haʼuʼỹre mbaʼeve. Añemboʼe Tupã yvágape guápe,  ha haʼe chupe: “Ñandejára, Tupã yvágape reiméva. Nde ningo Tupã ne mbaretéva. Maymáva niko okyhyje nde hegui. Nde na nde resarái ne ñeʼẽ remeʼẽ vaekuégui ha rehayhu opa árape umi ndéve nde rayhúva ha ne ñeʼẽ ojapóvape.  Ára ha pyhare ningo añemboʼe ne rembiguái kuéra Israel guáre. Che rendu kena. Che ahechakuaa, ore Israelgua ropuʼã hague nde rehe ha ore rembiapo vai hague. Che ha che rogagua guive ningo ore rembiapo vai.  Nde resa renondépe ore rekove ivai. Opa umi ne ñeʼẽ ha ne rembiapoukapy reheja vaekue oréve, ne rembiguái Moisés rupi, romboykepa ha ndorojapói.  Ne manduʼa kena pe ne ñeʼẽre, remeʼẽ vaekue ne rembiguái Moiséspe heʼíva: ‘Peẽ che mboyke ramo, che pomosarambíta ambue tetã rupi.   Pejere ha peju ramo che rendápe, ha pejapo ramo umi che rembiapoukapy katu, ta peime peimeháme, upégui pogueru ha pogueraha vaerã pe haʼe haguépe aikotahápe.   Ore niko ne rembiguái ha ne retãgua avei. Roĩ vaihágui, nde ore nohẽ vaekue ne mbaretégui.   Upévare che Jára ehendu che ñemboʼe, ha umi ne rembiguái ne mombaʼe guasuséva ñemboʼe. Ajerure avei ndéve che pytyvõ haguã, ikatu haguãicha imbaʼe porã che ndive mburuvicha guasu Artajerjes.” Peteĩ jey, upéva hína mes hérava Nisánpe, 20 áñoma Artajerjes ojupi rire mburuvicha guasúrõ, ha aitykua jave chupe ikaguy, ohecha che rovasy,  ha oporandu chéve: —Mbaʼére piko nde rovasy? Ndojekuaái nde rehe nde rasyha. Oĩ nde pyʼapýva. Tuicha añemondýi,  ha haʼe chupe: —Há, che ruvicha. Mbaʼéicha piko ndajepyʼapy moʼãi? Amo che ru kuéra ypykue oñeñotỹ haguépe niko sarambikuépe oĩ opa mbaʼe. Óga kuéra hoʼapa ha táva rokẽ katu ojehapypa.   Heʼi chéve haʼe: —Mbaʼépa reipota ajapo? Añemboʼe rire Tupã yvágape guápe,  haʼe chupe: —Che ruvicha, iporãta ramo ndévena che mondo Judápe, amo che ru kuéra ypykue oñeñotỹ haguépe, tamopuʼã jey opa mbaʼe.   Oporandu chéve mboy árapepa aguahẽta ha arakaʼetépa aju jeýta. Hembireko katu oguapy hína ijykére. Haʼe chupe arakaʼépa ikatúne aju jey. Hoʼa porã chupe ha che reja aha.  Upéi katu haʼe chupe: —Che ruvicha, iporãta ramo ndéve na che mbokuatiami, ahechauka haguã mburuvicha kuérape oĩva amo ysyry Éufrates mboypýri. Ani ágã che jokótei hikuái ahakuévo Judápe.  Aikotevẽta avei kuatia ahechauka haguã Asáfpe, nde kaʼaguy kuérare oñangarekóvape, omeʼẽ haguã chéve yvyra amyatyrõ haguã tupao rokẽ, korapy táva jerére oĩva ha amopuʼã haguã che rogarã. Opa koʼã mbaʼe iporãmba Artajérjespe, Tupã imbaʼe porãva oĩgui che ndive.   Aguahẽ mburuvicha kuéra rendápe ysyry Éufrates mboypýri ha ameʼẽ chupe kuéra pe kuatia Artajerjes omeʼẽ vaekue chéve. Haʼe voi ombou che ndive ñorãirõhára ha kavaju arigua ani haguãtei ojehu chéve mbaʼeve.   Sambalat táva Horóngua, ha Tobías mburuvicha Amongua ipochy ohendúvo aguahẽ hague aipytyvõvo Israelgua kuérape.   Aguahẽ rire Jerusalénpe,  avavetépe namombeʼúi Tupã omoĩ hague che pyʼápe amopuʼã jeývo Jerusalén. Mbohapy ára haguépe katu, apuʼã pyhare ha kuimbaʼe mbovymi reheve rosẽ roho. Che aha che rymba vúrro ári, ha upévante rogueraha.  Pyhare gueteri asẽ ramo Ñu Rokẽ rupi ha aha Ykua Teju gotyo aguahẽ meve Yty Rokẽme. Ahecha moõ rupípa Jerusalén korapy hoʼapa, ha okẽ nguéra ojehapypa.  Upégui aha Ykua Rokẽ gotyo, aguahẽ meve Mburuvicha guasu Ykuápe. Pe rupi che rymba vúrro ndaikatúi ohasa.  Pytũ gueteri, ha upémarõ ajevy ysyrýre, amaña ahávo Jerusalén korapy jerére aguahẽ jey peve Ñu Rokẽme. Pe rupi aike, ha aha che rógape.   Mburuvicha kuéra pe rupigua ndoikuaái moõpa aha térã mbaʼépa ajapo aikóvo. Ha ndaʼéi avei mbaʼeve che rapicha Israel guápe, paʼi ha mburuvicha kuérape térã umi ombaʼapótavape Jerusalén oñemopuʼã haguã.   Haʼe umi Jerusalén guápe: —Peẽ peikuaa porã na ñaime porãiha. Korapy Jerusalén jerére oĩva ningo hoʼapa ha okẽ nguéra katu ojehapypa. Oñondivéna ñamopuʼã ko ñande táva korapy, anive haguã avave oñembohory ñande rehe.   Upépe amombeʼu chupe kuéra mbaʼeichaitépa Tupã imbaʼe porã vaekue che ndive, ha opa umi mbaʼe Artajerjes heʼi vaekue chéve. Heʼi hikuái: —Ñapuʼã katu ñambaʼapo. Ha ikyreʼỹ joa hikuái.   Sambalat táva Horóngua, Tobías mburuvicha Amón pegua ha Guésem mburuvicha Arabia pegua, ohendúvo koʼã mbaʼe, ou oñembohory ore rehe ha heʼi oréve: —Mbaʼe jeýma piko pejapo peína? Pepuʼãta ngaʼu piko ñande ruvicha guasúre?   Asẽ haʼe chupe kuéra: —Tupã yvága pegua ore pytyvõne rosẽ porã haguã. Ore hembiguái roñemoĩta rombaʼapo, ha mbaʼevete peẽme pe ore rojapóva koʼa Jerusalénpe. Paʼi guasu Eliasib, hapicha paʼi kuéra ndive omyatyrõ pe okẽ hérava Ovecha. Omoĩmba porã hendápe, ha omotránka. Upéi ombaʼapo hikuái korapy jerére ha omopuʼã pe ñorãirõhára kuéra ojupihápe jepi omaña haguã oka gotyo hérava Cien. Upe guive ombaʼapove pe korapy jerére omoguahẽ meve pe herahápe Hananel, upépe omopuʼã avei pe ñorãirõhára kuéra ojupihápe omaña haguã oka gotyo.   Ijyképe kuéra ombaʼapo Jericogua, ha koʼãva ykére Imri raʼy, Zacur.   Senaá raʼy kuéra katu omyatyrõ pe okẽ hérava Pira. Omoĩ hendápe ha omotránka.   Ijykére ombaʼapo Meremot. Kóva hína Urías raʼy. Urías katu Cos raʼyre. Meremot ykére katu ombaʼapo Mesulam. Kóva Berequías raʼy. Berequías katu Mesezabel raʼyre. Pe rire, ombaʼapo Sadoc, Baaná raʼy.   Upéi ombaʼapo umi Tecoagua. Karai kuéra pe pegua katu noñemoĩséi avave po guýpe.   Paséah raʼy Joiadá, ha Besodías raʼy Mesulam katu omyatyrõ okẽ hérava Jesana. Omoĩ rire hendápe, omotránka.   Upéi ombaʼapo Melatías, Gabaongua ha Jadón, Meronotgua. Hendive kuéra ombaʼapo táva Gabaón ha Mizpagua. Koʼãva oĩ pe mburuvicha po guýpe, oĩva kuarahy reike gotyo ysyry Jordángui.   Umíva rire katu ombaʼapo Harhaías raʼy, Uziel. Harhaías niko óro ha plátare ombaʼapóva. Upéi katu ou Hananías, mbaʼe ryakuã porã apoha. Uziel ha Hananías omopuʼã pe korapy jere omoguahẽ meve pe iñanambusuvehápe.   Upéi katu ou Hur raʼy, Refaías. Hur niko mbytere Jerusalén ruvicha vaekue.   Upéi katu ou Harumaf raʼy, Jedaías. Haʼe ombaʼapo hóga rovái. Upéi katu ou Hasabnías raʼy, Hatús.   Harim raʼy Malquías, ha Pahat-Moab raʼy Hasub ombaʼapo upéi, omoguahẽ meve umi ñorãirõhára ojupihápe omaña haguã oka gotyo, hérava Tatakua.   Upéi katu ou Halohés raʼy Salum, teindýra kuéra ndive. Halohés avei Jerusalén mbytere ruvicha.   Okẽ hérava Ñu katu omyatyrõ Hanún, Sanoagua ndive. Omoĩ rire hikuái hendápe, omotránka. Upéi ombaʼapo hikuái 450 métro korapy jerére, omoguahẽ meve okẽme hérava Yty.   Ha Malquías omyatyrõ pe okẽ hérava Yty ha omotránka. Túva héra Recab, ha haʼe táva Bet-Haquérem ruvicha.   Mispá ruvicha Colhozé raʼy, Salum omyatyrõ pe okẽ hérava Yvu. Omopuʼãmba rire, ojahoʼi ha omohenda rire omotránka. Omopuʼã avei korapy jere Ykua Siloé guive, oĩva hína mburuvicha guasu kokue ykére guive, omoguahẽ meve David tavakuégui ojeguejyha peve.  Azbuc raʼy Nehemías, mbytere táva Bet-Sur ruvicha, omopuʼã pe korapy jere omoguahẽ meve David oñeñotỹ hague rovái peve, avei ykua peve ha ñorãirõhára kuéra oikoha peve.   Koʼã levíta upéi omopuʼã pe korapy jere: Baní raʼy Rehúm, upéi katu Hasabías, oĩva hína mbytere Queilá ruvicha ramo. Haʼe omopuʼã pe korapy jere umi ipo guýpe oĩva rérape.   Henadad raʼy, Bavai oĩva hína ambue Queilá mbytere ruvicha ramo, omopuʼã pe korapy jere umi ipo guýpe oĩva rérape.   Josué raʼy, Éser oĩva hína Mispá ruvicha ramo, omopuʼã pe árma kuéra oñeñongatuha rovái guive pe korapy ojereha peve.   Pe rire katu omopuʼã Zabai raʼy, Baruc, paʼi guasu Eliasib róga rovái peve.   Upéi katu, Urías raʼy ha Cos remineno, Meremot omopuʼã pe korapy jere Eliasib róga opaha peve.   Koʼãva hína paʼi kuéra ombaʼapo vaekue korapy jerére: Iñepyrũrã paʼi kuéra oikóva Jerusalén jerére omopuʼã pe korapy.   Benjamín ha Hasub ombaʼapo hóga kuéra rovái. Maaseías raʼy Azarías, Ananías remineno, ombaʼapo hóga rovái.   Azarías róga rovái guive pe korapy jere opiaha peve omopuʼã Henadad raʼy, Binuy.   Ha pe opiaha guive omopuʼã Uzai raʼy, Palal. Haʼe avei omyatyrõ pe ñorãirõhára kuéra ojupihápe, opuʼãva mburuvicha guasu róga ári ha omañáva koty ypytũ korapy gotyo. Upéi katu ombaʼapo Parós raʼy, Pedaías.  Haʼe omopuʼã pe korapy jere ohupyty peve okẽ hérava Y, oĩva kuarahy resẽ gotyo pe ñorãirõhára kuéra ojupiha rovái. Namombyrýi upégui opyta Ófel ojeʼeha, oikohápe umi ombaʼapóva tupaópe.   Tecoagua upéi ombaʼapo korapy jerére. Oĩ pe ñorãirõhára kuéra ojupihápe ijyvatéva; upe guive omoguahẽ meve pe korapy jere oĩva Ófel ypy peve omopuʼã hikuái.   Pe rire, paʼi kuéra peteĩ-teĩ omyatyrõ hóga rovái, yvate gotyo okẽ hérava Kavaju guive.   Upégui katu ohupyty Imer raʼy, Sadócpe. Haʼe omopuʼã korapy jere hóga rovaigua. Upéi katu omopuʼã Semaías raʼy, Secanías, oñangarekóva okẽre hérava Kuarahy Resẽ.   Hananías ha Hanún ombaʼapo oñondive. Hananías niko Selemías raʼy, ha Hanún Salaf raʼy 6ha. Upéi katu ohupyty Berequías raʼy Mesulámpe omopuʼãvo korapy jere hóga rovaigua.   Upéi ohupyty Malquíaspe. Haʼe plátare ombaʼapóva. Omopuʼã haʼe pe korapy jere ohupyty peve oikohápe umi ombaʼapóva tupaópe. Pe rupi avei oiko umi oñemúva opa mbaʼépe, ha hovái opyta pe okẽ ojehechahápe opa mbaʼe Jerusalénpe oikéva. Omoguahẽ hembiapo pe korapy jere opiaha peve oĩháme pe ñorãirõhára kuéra ojupihápe omaña haguã oka gotyo.   Upéi katu ohupyty umi pláta ha órore ombaʼapóvape omopuʼã haguã pe korapy jere. Pe korapy jere opiaha guive ha pe ñorãirõhára kuéra ojupihágui omopuʼã hikuái okẽ hérava Ovecha peve.   Sambalat, Tobías, ha umi tetã Arabia, Amón ha Asdodgua ohendúvo akóinte rombaʼapoha ha romopuʼã jey hague pe korapy jere umi hoʼa hague rupi, upépe katu ipochy ore ndive.  Oñemoĩmba hikuái peteĩ ñeʼẽme ou haguã ojapóvo sarambi ore apytépe.  Ore katu roñemboʼe Tupãme ára ha pyhare ha romoĩ ore atõi vaerã ou ramo hikuái oréve.  Maymáva heʼi joa: Hetágui pe yty, umi oguerojáva ikangypa, ha nañaiméi niko ñamopuʼã haguã ko korapy jere ñane año.   Umi ndaijaʼéiva ore rehe katu oimoʼã ndorohecha kuaa moʼãiha ou ramo ojeheʼa ore apytépe, ore juka ha ojoko haguã ore rembiapo.  Ore retãgua oikóva ijere rupi kuéra katu heʼi jey-jey oréve: “Pene mongoráta ha ondyrýta hikuái pende rehe hína.”  Upémarõ haʼe opavavépe oñemoĩ haguã hogagua kuéra reheve korapy jere kupe rupi, umi ikarapeha rupi ha korapy jere hoʼa hague rupi, kyse, yvyra akua puku ha árko kuéra reheve ipópe.  Ahechávo okyhyjeha hikuái, haʼe chupe kuéra: “Ani pekyhyje chugui kuéra. Pene manduʼáke Tupã tuichaha ha ojekyhyjeha chugui. Peñorãirõ pende rapicháre, pende raʼy ha rajy kuérare, pene rembireko ha pende róga kuérare.”   Umi ndaijaʼéiva ore rehe oikuaa rire roimeha roñorãirõ haguãicha ha Tupã ohundi hague pe mbaʼe haʼe kuéra ojaposéva ore rehe, maymáva rojevy ore rembiapo tujápe.  Upéva pe ára guive ambojaʼo umi ombaʼapóva. Oĩ aja ombaʼapóva, oĩ avei árma ipópe kuéra oñangarekóva hese kuéra.  Opa umi Israel guápe omyakãva, omokyreʼỹ umi ombaʼapóvape.  Umi ita oguerojáva peteĩ ipópe ombaʼapo ha ambuépe katu oguereko hiʼárma.  Umi korapy jere omopuʼãva ombaʼapo kyse ikuʼa kuápe ha che ypy rupi oiko peteĩ turu ombopúva.  Haʼe opavavépe: “Tuicha ha ipuku hína ko ñane rembiapo. Ñane sarambi niko ko korapy jere pukukue ha mombyry mbyry ñaime ojuehegui. Upévare, mamo pehenduhápe turu ipu, upépe ñañombyatýta. Katuete Tupã oĩta ñane ndive.”   Ha upéicha, oĩ jave ombaʼapóva koʼẽ guive pytũ meve, oĩ oñangarekóva hese kuéra árma ipópe.  Pe ramo haʼe avei opavavépe opyta haguã pyharekue Jerusalénpe hembiguái kuéra reheve. Ha upéicha umi arakue ombaʼapóva, pyharekue oñangareko umi pyhare ombaʼapóvare.  Hiʼári, avavete ore apytépe ndoroipeʼái ore jehegui ore ao. Che, umi che pehẽngue kuéra, ha umi oñangarekóva ombaʼapóvare roime ore árma ore pópe opa árape. Umi ára ohasa, ha heta karai ha kuñakarai heʼi hapicha Israel guápe:  “Heta niko umi ore rogagua ha omanombáta ñembyahýigui, ndoroguerekóigui roʼuka vaerã chupe kuéra.”  Ambue katu heʼi ndorekóigui hoʼu vaerã omeʼẽha ikokue, iparralty ha hóga jepe tembiʼúre.  Oĩ avei heʼíva: “Roiporu niko pláta ikatu haguã romoguahẽ umi impuésto kuéra mburuvicha guasúpe ha upevarehápe romeʼẽmba ore yvy ha ore parralty.  Ñande ngaʼu piko ndahaʼéi ojuehegua meme? Ore rogagua kuéra ha umíva rogagua kuéra niko peteĩcha pánte. Mbaʼére piko ore romeʼẽta ore rogagua kuéra tembiguái ramo? Oĩ omeʼẽmava voi plátare tajýra tembiguái ramo. Mbaʼeve ndaikatúi rojapo. Ore yvy ha ore parralty ndahaʼe véima ore mbaʼe.”   Koʼã mbaʼe ahendúva che mbopochy.  Ha heta ambojere rire che akãme ahenói umi omyakãva Israel guápe ha haʼe chupe kuéra: “Pende pojopy eterei niko pende rapicha kuéra ndive.” Pe rire ambyaty opa Israel guápe roñeʼẽ haguã koʼã mbaʼére.  Ha haʼe chupe kuéra: “ore niko ikatumiháicha rojogua vaekue roikóvo ore rapicha Israel guápe oñemeʼẽ vaekue tembiguái ramo tetã ambue rupi. Ha koʼágã katu peẽ voi pemeʼẽ pende rapicha plátare ore rojogua jey haguã chupe kuéra.” Okirirĩ mbaite hikuái ndoikuaáigui mbaʼépa heʼíta.  Haʼe upémarõ chupe kuéra: “Naiporãi ko pejapóva. Peiko ha pejapóna Tupã oipotaháicha, ani haguãtei umi ñande rayhuʼỹva opuka ñande rehe.  Che jepe aiporuka chupe kuéra pláta ha ameʼẽ chupe kuéra hoʼu vaerã. Upéicha avei ojapo che rogagua ha umi che rógape ombaʼapóva. Jaheja reína chupe kuéra umi mbaʼe,  ha ñameʼẽmba jey ñande rapicha kuérape ijyvy, iparralty ha hóga kuéra. Ñañembyesarái pe pláta, tembiʼu, kaguy térã ñandy jaiporuka vaekuégui.”  Ha heʼi hikuái: “Pe nde ere haichaite rojapóta. Romeʼẽmba jeýta ijára kuépe opa mbaʼe ha ndorojerure moʼãi chupe kuéra mbaʼeve.” Ahenói upémarõ paʼi kuérape ohendu haguã mbaʼépa pe ojeʼéva ojejapotaha.  Upéi aityvyro che ao ruguái ha haʼe chupe kuéra: “Péicha ta pende tyvyro Tupã ndapejapói ramo pe pejéva, ha toipeʼa pende hegui pende yvy, pende róga ha opa mbaʼe perekóva.” Maymáva heʼi: “Upéicha toiko”. Romombaʼe guasu Tupãme, ha ojeʼe haguéicha ojejapo.   Mburuvicha guasu Artajerjes che moĩ vaekue mburuvicha ramo tetã Judápe 20 áño haʼe ojupi rire. Ha upéva pe ára guive 12 áño aja che ndaiporúi mbaʼevete umi mbaʼe mburuvicha kuérape guarãvagui. Upéichante avei ojapo umi che ndive ombaʼapóva.  Ndaupéichai umi ojupi vaekue che mboyve. Umíva ojerure vaekue opa árape 40 pláta pehẽngue hembiʼu ha kaguy repyrã. Umi ipo guýpe ombaʼapóva katu vaípe oguereko vaekue opavavépe. Che katu, Tupãme amombaʼégui, ndaikói upéicha.  Che rembiapo korapy jere ñemopuʼã ha upéva ajapo opa umi che rógape ombaʼapóva ndive. Yvy katu namboykéi che mbaʼerã.  Mesápe oguapy okaru che ndive 150 Israelgua ha umi omyakãva chupe kuéra, avei oime raẽ oúva tetã ambuégui ore jere rupi oĩva.  Opa árape Cheté voi ajukauka peteĩ vaka, 6 ovecha kyra ha ryguasu. Ku 10 arahápe katu agueruka heta kaguy. Upéicha ramo jepe ndajeruréi pe che mbaʼerãva, che mburuvicha haguére, añandúgui ipohyitaha opavavépe.   “Tupã che Jára, aipota ne manduʼa opa koʼã mbaʼe porã ajapo vaekuére ko che retãre.” Sambalat, Tobías, Guésem pe tetã Arabia pegua, ha opa umi ore rayhuʼỹva ohendu amopuʼãuka hague korapy Jerusalén jere rehegua ha umi ikuaha rupi ambotyka hague, okẽ nguérantema amoĩka vaerãha.  Pe ramo Sambalat ha Tobías heʼika chéve aha haguã hendápe kuéra, peteĩ ñu, Onó héravape, roñomongeta haguã. Aikuaa pokarẽme che raʼãha hikuái.  Upémarõ haʼeka chupe kuéra che rembiapo hetágui ndaikatu moʼãiha aha hendápe kuéra. Ha hendápe kuéra jehóguinte ndojejoko moʼãiha tembiapo oikóva.  Ombou jey-jey che rendápe hikuái ha haʼeka chupe kuéra ndaha moʼãiha.  Pe 5 jeyhápe katu, Sambalat ombou hembiguái peteĩme kuatia reheve heʼihápe:  “Ojeʼe niko pe rupi, ha Guésem voi heʼi chéve, nde ha nde rapicha Israelgua pepuʼãseha mburuvicha guasu Artajerjes rehe ha upévare pemopuʼãha korapy Jerusalén jere rehegua. Ojeʼe avei pe rupi ndetaha aipo mburuvicha guasu,  ha reiporavóma hague umi nde guerosapukáitava heʼívo ‘Oĩma mburuvicha guasu tetã Judápe.’ Mburuvicha guasu Artajerjes katuetei oikuaáta koʼã mbaʼe ágã, upévare iporãvéta ndéve reju ramo ñañomongeta.”   Haʼeka chupe kóicha: “Tuicha rejavy hína. Umi mbaʼe nde eréva ojeʼeha pe rupi, ndénte ere; ha umíva japu memete.”   Ore mondyise hikuái, oimoʼã rokyhyjégui rohejáne haguã pe rojapóva, roikopaʼỹre. Che katu koʼýte che kyreʼỹ.  Umíva umi árape aha Semaías rendápe, hógape, ndaikatúigui haʼe opuʼã. Semaías vaekue Delaías raʼy ha Mehetabel remineno. Semaías heʼi chéve: —Jaha jaike tupaópe, ñañemboty ha ñakañy upépe. Cháke ko pyharépe oúta hikuái nde jukávo.   Haʼe chupe: —Cheichagua kuimbaʼe piko okañýva tupaópe? Ndaha moʼãi!   Ahechakuaa pe heʼíva chéve ndouiha Tupãgui. Sambalat ha Tobías ombopo pegua raʼe chupe,  che mongyhyje haguã. Aha rire aike tupaópe, che rembiapo vai moʼã ha upéva oiporúta che rehe hikuái che moĩ vai haguã maymáva renondépe.   “Tupã che Jára, ne manduʼáke pe Sambalat ha Tobías ojapo vaekuére. Aníke nde resarái avei kuña maranduhára  Noadíasgui ha umi ambue maranduhára kuéra che mongyhyjese vaekuégui.”   Pe mes hérava Elul, 25 arahápe ojapo 52 ára roñepyrũ hague romopuʼã ore korapy jere, ha upéva pe árape rojapopa. Ohechávo kóva umi ore rayhuʼỹva ha umi oikóva ore jere rupi opyta ijurujaipa. Ohechakuaa Tupã rupi rojapo hague umi mbaʼe.   Umíva umi árape Tobías ha heta karai kuéra Judagua, pyʼỹi oguerahauka ojupe kuatia.  Heta oĩ Israelgua heʼíva Tobíaspe haʼe kuéra oñemoĩha ijykére.  Tobías niko omenda vaekue Secanías rajýre, ha Tobías raʼy, Johanán omenda vaekue Mesulam rajýre. Secanías vaekue Ára raʼy, Mesulam katu Berequías raʼy.  Che rovake oñeʼẽ porã hikuái Tobías rehe ha opa mbaʼe che haʼéva ojekuaauka chupe. Haʼe katu opa árape ogueruka chéve kuatia che mongyhyjeségui. Jerusalén jere rehegua korapy oñemopuʼãmba rire ha oñemoĩka rire okẽ nguéra, che amoĩ umi karai oipeʼa ha omboty vaerã okẽ. Aiporavo avei umi opurahéitava ha levíta  kuérape.  Jerusalénpe katu amoĩ mburuvicha ramo che rykeʼy Hanánipe, ha ñorãirõhára kuéra ruvicha ramo amoĩ Hananíaspe. Ko Hananías peteĩ kuimbaʼe jeroviaha vaekue, ha peichagua kuimbaʼe Tupãme omombaʼéva ndahetái.  Haʼe chupe kuéra ani haguã oipeʼa okẽ kuarahy osẽ mboyve, ha omboty jey haguã kuarahy oike mboyve. Jerusalengua apytégui voi, aiporavo umi oñangareko vaerã pe távare hóga rovái térã ambue henda rupi.  Tuicha niko pe ore táva. Ore katu ore mbovy ndahetáigui umi óga oñemopuʼã jey vaekue.   Tupã oñanduka chéve aipapa vaerãha opavavépe itujavévagui michĩvéva peve, aikuaa haguã opa umi Jerusalénpe oikóvape. Ajuhu peteĩ kuatiápe opa umi ou jey vaekue réra. Upépe heʼi kóicha:   “Koʼãva hína Israelgua oikove ypy vaekue Judápe ha upéi Nabucodonosor ogueraha vaekue Babilóniape. Upégui ou jey vaekue hikuái. Heta oĩ vaekue oúva Jerusalénpe, ambue katu isarambi ko Judá yvýre ohóvo hikuái peteĩ-teĩ hóga kuérape.  Omyakã vaekue chupe kuéra Zorobabel, Josué, Nehemías, Azarías, Raamías, Nahamaní, Mardoqueo, Bilsán, Mispéret, Bigvai, Nehúm ha Baaná.  Koʼãva hína umi ou vaekue: Parós ñemoñare 2.172,  Sefatías ñemoñare 372,  Árah ñemoñare 652,  Pahat-Moab ñemoñare, koʼãva hína Josué ha Joab ñemoñare avei, 2.818,  Elam ñemoñare 1.254,  Zatú ñemoñare 845,  Zacai ñemoñare 760,  Binuy ñemoñare 648,  Bebai ñemoñare 628,  Azgad ñemoñare 2.322,  Adonicam ñemoñare 667,  Bigvai ñemoñare 2.067,  Adín ñemoñare 655,  Ater ñemoñare, Ezequías guio, 98,  Hasum ñemoñare 328,  Besai ñemoñare 324,  Harif ñemoñare 112,  Gabaón ñemoñare 95.  Belén ha Netofagua 188,  Anatotgua 128,  Bet-Azmavetgua 42,  Quiriat-Jearim, Quefirá ha Beerotgua 743,  Ramá ha Guebagua 621,  Micmasgua 122,  Betel ha Haigua 123,  Nebogua 52.   Ambue Elam ñemoñare 1.254,  Harim ñemoñare 320,  Jericó ñemoñare 345,  Lod, Hadid ha Onó ñemoñare 721,  Senaá ñemoñare 3.930.   Paʼi kuéra katu ou: Josué rogagua Jedaías ñemoñare kuéra 973,  Imer ñemoñare 1.052,  Pashur ñemoñare 1.247,  Harim ñemoñare 1017.   Levíta kuéra katu ou, Hodavías raʼy kuéra, Josué ha Cadmiel ñemoñare 74.  Asaf ñemoñare kuéra opurahéiva 148.  Salum, Ater, Talmón, Acub, Hatitá ha Sobai ñemoñare kuéra, tupaóre oñangarekóva 138.   Tupaópe ombaʼapóva katu koʼã karai kuéra ñemoñare ou: Sihá, Hasufá, Tabaot,  Queros, Siahá, Padón,  Lebaná, Hagabá, Salmai,  Hanán, Guidel, Gáhar,  Reaías, Resín, Necodá,  Gazam, Uzá, Paséah,  Besai, Meunim, Nefusim,  Bacbuc, Hacufá, Harhur,  Baslut, Mehidá, Harsá,  Barcós, Sísara, Temá,  Nesíah ha Hatifá.   Salomón rembiguái kuéra ñemoñare katu ou: Sotai, Soféret, Perudá,  Jaalá, Darcón, Guidel,  Sefatías, Hatil, Poquéret-Hasebaím ha Amón ñemoñare kuéra.  Opa umi tupaópe ombaʼapóva ha Salomón rembiguái ñemoñare kuerakue ohupyty 392.   Oĩ ou vaekue táva Tel-Mélah, Tel-Harsá, Querub, Adón ha Imérgui ha ndaikatúiva ohechauka haʼe kuéra Israelguaha. Umíva hína:   Delaías, Tobías, ha Necodá ñemoñare kuéra 642.  Paʼi kuéra apytépe katu oĩ: Hobaías, Cos ha Barzilai ñemoñare kuéra. Barzilai héra upéicha omendágui peteĩva Barzilai, Galaadgua rajýre. Upe guive oñehenoika hembireko ru réra rupi.  Koʼãva oheka héra kuéra kuatiápe, ha ndojejuhúigui, oñemboyke chupe kuéra paʼi kuéra apytégui.  Mburuvicha ndohejái chupe kuéra hoʼu umi mbaʼe Tupãme oñekuaveʼẽvagui, peteĩ paʼi oikuaa peve mbaʼépa Tupã heʼi Urim ha Tumim  rupi.   Opa umi ou vaekue oĩ 42.360,  ha hembiguái kuéra katu oĩ 7337. Oĩ avei 245 opurahéiva, kuña ha kuimbaʼe.   Ogueru vaekue hikuái 736 kavaju, 245 mburika, 435 kaméllo ha 6.720 vúrro.   Heta oĩ omeʼẽva pe oguerekóvagui oñemopuʼã jey haguã tupao. Upéicha mburuvicha Judá pegua omeʼẽ 50 kílo óro, 50 mbayruʼi ha 30 paʼi ao.   Ambue karai kuéra katu omeʼẽ 160 kílo óro ha 1.210 kílo pláta.  Hembyre katu omeʼẽ 160 kílo óro, 1.100 kílo pláta ha 67 paʼi ao.   Paʼi, levíta kuéra, umi tupaóre oñangarekóva, umi opurahéiva, umi tupaóre ombaʼapóva ha maymáva Israelgua oñemohendapa itáva kuérape.” Upéi opavave oñembyaty Jerusalénpe, pe plásape oĩva okẽ hérava Y rovái. Ojerure hikuái paʼi Ésdraspe ogueru haguã chupe kuéra kuatia tembiapoukapy ryru Moisés rembiapokue, Ñandejára omeʼẽ vaekue Israélpe.  Esdras ogueru pe kuatia tembiapoukapy ryru oñembyatyhápe opa karai, kuñakarai ha mitã guasu kuéra,  Ha pyhareve guive asaje peve ohenduka chupe kuéra pe umi tembiapoukapy, pe plásape oĩva okẽ hérava Y rovái. Opavave ojapysaka porã umi mbaʼe ohendúvare.   Yvyrágui ojapo hikuái Ésdraspe ipyendarã, ha upéva ári ojupi oñeʼẽ haguã. Ijykére oñemboʼy Matatías, Semá, Anías, Urías, Hilquías ha Maaseías. Ijasu gotyo katu oñemboʼy Pedaías, Misael, Malquías, Hasum, Hasbadana, Zacarías ha Mesulam.  Esdras oĩ yvateve opavavégui. Ha oipeʼávo pe kuatia maymáva renondépe, opuʼã mbaite oñemboʼy hikuái.  Esdras omombaʼe guasúvo Ñandejára, Tupã Ipuʼakapávape maymáva ohupi ipo yvága gotyo heʼívo “Ta upéicha, ta upéicha”. Upéi oñesũ hikuái, omboja isyva yvýre, ha omombaʼe guasu Ñandejárape.   Oñemohenda rire hikuái, levíta  kuéra Josué, Baní, Serebías, Jamín, Acub, Sabtai, Hodías, Maaseías, Quelitá, Azarías, Jozabad, Hanán ha Pelaías omyesakã maymávape Tupã rembiapoukapy.  Opa mbaʼe ojeʼéva Tupã rembiapoukapýpe hatã heʼi hikuái maymáva ohendu haguã  ha upéi omyesakã chupe kuéra iñeʼẽme.   Ohendúvo umi Tupã rembiapoukapy, hasẽmba hikuái. Upémarõ mburuvicha Nehemías, paʼi Esdras ha umi levíta omyesakãva chupe kuéra Tupã rembiapoukapy heʼi chupe kuéra: “Kóva ko ára niko ñamboyke Tupã Ñandejárape guarã. Ani peñembyasy térã pene rasẽtei.  Tapeho pende rógape peʼu soʼo kyra ha kaguy porã, ha umi oguerekoʼỹvape katu pehupytyka pene mbaʼévagui. Kóva ko ára niko Ñandejárape ñamboyke ñaína. Ani peñembyasýtei. Ñandejárape ñambovyʼávo ñande ñane mombarete.”   Levíta kuéra avei heʼi joa opavavépe ani haguãtei hasẽ upéva pe árape, oñemboykégui Tupãme guarã.  Ha ohopa hógape hikuái ha tuicha vyʼa reheve ojapo karu guasu. Umi oguerekoʼỹvape ohupytyka avei hikuái ha tuicha ojevyʼa, hesakã porãgui opavavépe umi mbaʼe ohendúva.   Pe ára ambuépe maymáva karai kuéra, paʼi ha levíta kuéra oñembyaty Esdras ndive oikuaa porã haguã mbaʼépa Ñandejára rembiapoukapy heʼi.  Ojuhu hikuái Ñandejára rembiapoukapýpe, haʼe voi omeʼẽ vaekue Moisés rupi, upépe heʼiha arete jave pe mes 7hápe maymáva oiko vaerãha ráncho guýpe.   Upémarõ, ojeʼeka opa Jerusalén ha opa táva kuéra rupi oikóvape osẽ haguã oikytĩ ha ogueru yvyra rakã oñemoráncho haguã chugui.  Osẽmba hikuái yvyra rakã rekávo ha upéi ou omopuʼã iranchorã. Umi hóga itechopéva oñemoráncho hóga ári. Oĩ umi omopuʼãva irráncho ikorapýpe térã tupao korapýpe. Oĩ avei oñemohendáva plásape opytáva okẽ hérava Y rovái térã pe opytáva okẽ hérava Efraín rovái.   Opa umi ou jey vaekue Babilóniagui omopuʼã iranchorã ha ova iguýpe. Tuicha ovyʼa Israelgua, kóicha ndojapovéigui hikuái Josué, Nun raʼy, oikove ramo guare guive.  Ombyarete 7 ára aja ha oñepyrũ guive opa peve ohendu hikuái Tupã rembiapoukapyy. Pe arete oguahẽvo huʼãme oiko peteĩ aty guasu, upéicha ojejapo vaerãgui. Upéva pe méspe, 24 arahápe Israelgua oñembyaty ha pe árape ndoʼúi hikuái mbaʼeveichagua tembiʼúre. Oñemonde ao vosakuépe ha omosarambi iñakãre yvy, ohechauka haguã oñembyasyha.  Israelgua ojei umi Israelguaʼỹvagui  ha oho omombeʼu ha ombyasy iñangaipa, ha itúva kuéra ypykue rembiapo vaikue.  Oñemohenda porã rire hikuái, oñehenduka chupe kuéra Tupã, Israelgua Jára, rembiapoukapy pyhareve asaje peve. Upéi kaʼaru peve ombyasy hikuái iñangaipa ha omombaʼe guasu Ñandejárape.   Yvyrágui omopuʼã hikuái levíta  kuérape ojupi haguã, upégui oñeʼẽ haguã. Upépe ojupi Josué, Binuy, Cadmiel, Sebanías, Binui, Serebías, Baní ha Quenaní oñemboʼe Tupã, Israelgua Járape, opavave ohendu haguãicha.   Upéi katu levíta kuéra Josué, Cadmiel, Binuy, Hasabnías, Serebías, Hodías, Sebanías ha Petahías heʼi: Pepuʼã pemombaʼe guasu Tupã, Israel Járape. Opa árape pemombaʼe guasu chupe. Maymáva jurúpe tañahendu héra, tuichavéva opa mbaʼégui.   Nde ore Jára, ne ñoite hína Tupã. Yvága ha mbyja kuéra ne rembiapokue, yvy ha opa mbaʼe hiʼári oĩva, umi y ha opa mbaʼe ipypegua. Nde rupi opa mbaʼe oikove, upévare mbyja kuéra ne mombaʼe guasu.   Nde, Tupã ore Jára, reiporavo vaekue Abrámpe, Úrgui rehenói vaekue chupe, caldéo kuéra apytégui, héra Abram renda guépe, rembohéra chupe Abraham.   Reikuaágui ojeroviaha nde rehe, Chupe remeʼẽ vaekue ne ñeʼẽ. Chupe ere vaekue remeʼẽtaha cananéo, hitíta ha amorréo, ha umi ferezéo, jebuséo ha gergeséo kuéra yvy, iñemoñare kuérape guarã. Ere hagueichaite rejapo, upéichaguinte voi nde.   Nde reikuaa mbaʼéichapa ore ru kuéra ypykue oiko asy vaekue Egíptope. Nde rehe oikotevẽ ramo, osapukái vaekue ndéve Mar Rojo rembeʼýgui.   Mbaʼe ojehechaʼỹva rejapo Egipto ruvicha guasúre, hembiguái ha opa hetãgua kuérare, rehechágui mbaʼéichapa ojapoʼi hikuái Israel guápe. Upe guive koʼágã peve, nde réra herakuãva.   Yguasu rembojaʼo Israelgua raperãme, ha nde rupi ohasa opyrũʼỹre ýpe. Umi omuñávape chupe kuéra katu, remoñapymi y ruguápe, ku ita y pypukúpe hoʼa ramo guáicha.   Árape arai remondo henonderã, ha pyhare rehesape haperã tata rendýpe.   Upéi yvyty Sinaí ári reguejy, Yvágagui reñeʼẽ hendive kuéra, reheko mboʼe ha remeʼẽ chupe kuéra ne rembiapoukapy.   Remboʼe chupe kuéra pytuʼuha ára ombyarete haguã, ha ne rembiguái Moisés rupi remeʼẽ chupe kuéra ne rembiapoukapy.   Iñembyahýi ramo, remeʼẽ chupe kuéra hembiʼurã yvágagui, ha itágui renohẽ chupe kuéra y, ijyuhéi ombogue haguã. Ere vaekue chupe kuéra oñemombaʼe haguã yvýre, nde voi ere vaekue remeʼẽtaha chupe kuéra.   Upéi katu ore ru kuéra ypykue oñemohaʼentese, ha ndojapói ne rembiapoukapy heʼíva.   Ndoikuaaséi mbaʼeve hikuái, ha hesarái opa mbaʼe rejapo vaekuégui hese kuéra. Ojejapógui, omoĩ hikuái peteĩ ogueraha jey vaerã chupe kuéra Egíptope oiko haguã tembiguái ramo. Nde katu Tupã reñembyesarái opa mbaʼégui. Ne mborayhu tuichágui hasýpe nde pochýva. Reiporiahurerekógui chupe kuéra, nderehejái chupe kuéra año pe rupi rei.   Ojapo hikuái peteĩ tóro raʼy raʼãnga upéva ndaje pe tupã oguenohẽ vaekue chupe kuéra Egíptogui. Peichaite peve iñeʼẽ guasu ndéve, Tupã.   Reiporiahurerekógui chupe kuéra, nderehejái chupe kuéra yvy ojeikoʼỹháme haʼeño rei. Ndereipeʼái henonderãgui, arai térã tata rendy ohechaukáva chupe kuéra haperã.   Ne mbaʼe porãgui, reheko mboʼe chupe kuéra, manáme  remongaru chupe kuéra, ha ijyuhéivo katu remboyʼu.   Yvy ojeikoʼỹha rupi oiko aja 40 áño pukukue, nde remeʼẽ chupe kuéra opa mbaʼe. Ijao kuéra ndaitujái, ha avave ndaipy rurúi.   Remoĩ ipo guýpe tetã nguéra, oĩva ijyvy jerére. Hoʼa ipópe kuéra Sihón retã ha huvicha Hesbón, Basán retã ha huvicha Og.   Remoñemuña chupe kuéra ha oñemboheta, hetaháicha mbyja kuéra yvágape. Remoguahẽ chupe kuéra pe yvýpe, ere vaekue itúva kuéra ypykuépe remeʼẽtaha chupe kuéra.   Iñemoñare nguéra oike pe yvýpe, ha oñemombaʼe hese. Ipo guýpe remoĩ cananéo kuéra, huvicha kuéra reheve, ojapo haguã hese kuéra ojaposéva.   Hoʼa avei ipo guýpe táva kuéra ikorapy jere yvatéva ijerekuévo, ha yvy ne porãva. Hoʼa ipópe óga kuéra opa imbaʼeta reheve, avei ykua ha kóga kuéra, ha opaichagua yvaty. Ikyra hikuái hoʼúgui hoʼuséva, ha opa mbaʼe remeʼẽva oguerohory hikuái.   Upéi katu opuʼã nde rehe, ne rembiapoukapy omboyke hikuái. Ojuka ne maranduhára  kuérape oñemoñeʼẽva chupe kuéra. Tuicha nemoñemyrõ hikuái.   Hese kuéra ijaʼeʼỹva pópe, reheja hoʼa. Ojejopy vaígui, osapukái ndéve, reipytyvõ haguã chupe kuéra. Reiporiahurerekógui remopuʼã ijapytépe kuéra, oguenohẽva chupe kuéra jejopy vaígui.   Oñeñandu porãmívo katu, hembiapo vai jeýma, ha reheja chupe kuéra hoʼa, hese kuéra ijaʼeʼỹva pópe. Ojerure jeýma ndéve reipytyvõ haguã chupe kuéra, ha reiporiahurerekógui chupe kuéra, yvágagui, pe reikohágui, reipytyvõ jey-jey chupe kuéra.   Ere porã vaekue chupe kuéra, oiko haguã ne rembiapoukapy heʼiháicha. Haʼe kuéra katu oñembotuichágui, omboyke ha nopenái hese. Ne rembiapoukapy heʼiháicha ojeiko vaerã, ojeikove puku haguã. Haʼe kuéra katu opuʼã nde rehe, mbaʼeve ndoikuaaséi.   Áñore nerepenái hese kuéra, ha ne maranduhára kuéra ohenduka chupe kuéra ne ñeʼẽ, haʼe kuéra katu mbaʼevete. Upévare reheja chupe kuéra hoʼa, ambue tetã po guýpe.   Reiporiahurerekóguinte, nerehundíri térã nderehejái chupe kuéra.   Ha! Tupã Ipuʼakapáva, ha mayma nde hegui okyhyjéva; neremboykéiri ne ñeʼẽ remeʼẽ vaekue. Yma Asiriagua pópe roʼa ramo guare guive, koʼagãite peve, hetaitéma roiko asy. Ore ruvicha guasu kuéra ore myakãhára kuéra ore paʼi kuéra ore maranduhára kuéra ha maymáva Israelgua, roiko asy. Hetaitéma roiko asy.   Oĩ porã rejapóva ore rehe. Ore rembiapo ivai, nde katu nahániri.   Ha upéicha ore ruvicha guasu kuéra ore myakãhára kuéra ore paʼi kuéra ha ore ru kuéra ypykue, ndojapói ne rembiapoukapy. Remomarandu ramo jepe chupe kuéra, omboyke hikuái ne ñeʼẽ.   Jepe ore ruvicha kuérape heta mbaʼe remeʼẽ, ha ko yvy ndetuicha ha neporãva, haʼe kuéra na ne mombaʼe guasúi, ha ndopoíri hembiapo vaígui.   Koʼágã roiko tembiguái ramo ko yvýpe, nde remeʼẽ vaekue ore ru kuéra ypykuépe, ha hiʼa hetaitéva.   Opa mbaʼe ápe opuʼãva katu ohopa mburuvicha kuérape nde remoĩva ore ári. Ojaposéva ojapo hikuái ore hegui ha ore rymba kuéragui. Rasaitéma niko rojejopy vai! Ñandejára heʼi Moiséspe:   —Ejapouka mokõi trompéta pláta martíllo mbotápe, tojeporu oñembyaty haguã Israel ñemoñare ha oiko haguã ñembosakoʼi ojererova haguã hikuái hekohágui.  Ára 20, méspe hérava Iyyar, áño mokõiháme Israel ñemoñare osẽ rire Egíptogui, opuʼã pe arai oĩva Jotopa Róga ári.  Israel ñemoñare osẽ hekohágui oĩva Sinaí pegua yvy ojeikoʼỹháme. Pe arai opyta peteĩ hendápe hérava Parán, yvy ojeikoʼỹháme.  Haʼe kuéra osẽvo, osẽ Ñandejára heʼi haguéicha Moiséspe:   Osẽ raẽ Primera División Judá. Tenonde oho Regimiento Judá, huvicha Nahasón Aminadab raʼy.  Upéi Regimiento Isacar, huvicha Natanael Suar raʼy.  Hapykuéri Regimiento Zabulón, huvicha Eliab Helón raʼy.   Upéi levíta kuéra Guersongua ha Merarí ñemoñare oipeʼa tupao ojererova haguã ha ogueroja opa mbaʼe hesegua osẽvo Primera División rapykuéri.   Levíta Guersongua ha Merarí ñemoñare rapykuéri osẽ Segunda División Rubén. Tenonde Regimiento Rubén, huvicha Elisur Sedeúr raʼy.  Upéi Regimiento Simeón, huvicha Selumiel Surisadai raʼy.  Hapykuéri Regimiento Gad, huvicha Eliasaf Reuel raʼy.   Segunda División rapykuéri osẽ levíta kuéra Quehat ñemoñare ha ogueraha umi mbaʼe Tupã koty pegua. Haʼe kuéra oguahẽ ramo guarã ojepyta jey haguãme, pe tupao oĩ jeýtama upépe.   Levíta kuéra Quehat ñemoñare rapykuéri osẽ Tercera División Efraín. Tenonde osẽ Regimiento Efraín, huvicha Elisamá Amihud raʼy.  Upéi Regimiento Manasés, huvicha Gamaliel Pedasur raʼy.  Hapykuéri Regimiento Benjamín, huvicha Abidán, Guidoní raʼy.   Tapykuépe osẽ Cuarta División Dan. Tenonde Regimiento Dan, huvicha Ahiézer Amisadai raʼy.  Upéi Regimiento Aser, huvicha Paguiel Ocrán raʼy.  Hapykuéri Regimiento Neftalí, huvicha Ahirá Enán raʼy.   Péicha ojeho jepi oñesẽvo ojeikohágui oñeguahẽ meve ojeiko pyahu haguãme.   Moisés heʼi hovaja Hobábpe, hembireko ru Jetró Madiangua raʼy: —Roho potáma hína pe yvýpe Ñandejára heʼi vaekue omeʼẽtaha oréve. Ejúna ore ndive, reiko porãta ore apytépe. Haʼe omeʼẽ iñeʼẽ ohovasataha Israélpe.   Hobab heʼi chupe: —Ndaikatu moʼãi: ahase jeýko che retãme, che pehẽngue kuéra rendápe.   Moisés heʼi chupe: —Anína ore reja. Nde niko reikuaa porã ko yvy ojeikoʼỹha ha ikatu rehechauka oréve ore raperã.  Reju ramo ore ndive, rombojaʼóta ne ndive opa umi jehovasa Ñandejára omeʼẽva oréve.   Israel ñemoñare oheja rire Ñandejára yvyty Sinaí, oguata mbohapy ára pukukue. Ñeʼẽ meʼẽ Karameguã ojereraha tenonde, ojejuhu peve mamo ojepyta haguãme.  Haʼe kuéra ojererova aja, Ñandejára arai oĩ jepi hiʼári kuéra arakue.  Oñepyrũ ramo oguata umi ogueraháva Karameguã, Moisés heʼi jepi: “Epuʼã ore Jára! Taisarambi nde rayhuʼỹva, tojei ne renondégui nde rechávo!”   Ha oñemombytávo Karameguã, Moisés heʼi jepi: —Epyta ore Jára epytuʼu hetaite Israel ñemoñare ndive koʼápe! Israel ñemoñare oñepyrũ hasẽngy, Ñandejára ombohasa asyha chupe kuéra. Ohendúvo chupe kuéra Ñandejára ipochy ha omondo chupe kuéra tata ohapýva hekoha rugua.  Israel ñemoñare osapukái Moiséspe oipytyvõ haguã chupe kuéra. Haʼe oñemboʼe hese kuéra Ñandejárape ha pe tata ogue.  Upévare pe tenda oñembohéra Taberá, Ñandejára rata hendy haguére hese kuéra.   Israel ñemoñare ndive oho avei heta tekove ahẽ Israel ñemoñareʼỹva. Umíva tembiʼu rehénte voi ojepyʼapy ha hoʼuse soʼo. Upévare umi Israel ñemoñare avei oñepyrũ hasẽngy ha heʼi joa ojupe:   “Jahecha gaʼu etéma piko pe Egipto! Upépe jaʼu vaekue pira jaʼuseháicha ha umi andai, sevói, ájo, ha kurapepẽ katu ndajaʼeséi.  Koʼápe katu ñamano ñembyahýigui ha ndaipóri mbaʼeve jaʼu haguã ndahaʼéi ramo pe maná.”  Maná ojogua kuratũ raʼỹi ha ijape morotĩ nunga.  Moisés ohendu Israel ñemoñare hasẽmba joa oñembyatývo hóga rokẽme. Haʼe ojepyʼapy Ñandejára ipochy haguére hendive kuéra.  Ha heʼi Ñandejárape: —Mbaʼére piko che rereko asy eterei? Mbaʼére piko nde pochy che ndive? Maerã piko reheja che ári añangareko haguã hese kuéra?  Che ndajapói ha ndarúi vaekue chupe kuéra yvy ári. Mbaʼére piko rejerure chéve aiko haguã herekua ramo ha araha haguã chupe kuéra che jyva ári mitã kambúicha pe tape pukukue amoguahẽ meve chupe kuéra pe yvýpe ere vaekue remeʼẽtaha chupe kuéra?  Mamógui piko anohẽta soʼo hoʼu haguã hikuái? Haʼe kuéra hasẽ manterei chéve hoʼuségui soʼo.  Che ndaikatúi añangareko hese kuéra cheño. Heta itereíma chéve guarã.  Péichante che rerekóta ramo, che poriahurerekóna ha che juka mbaʼe, tapytuʼu. Ndaikatu moʼãi niko aropuʼaka are ko nde pochykue.   Ñandejára heʼi Moiséspe: —Embyaty 70 kuimbaʼe ojeapóva mbaʼe ramo ha omyakãva chupe kuéra. Eru chupe kuéra Jotopa Rógape ha toĩ upépe ne ndive.  Che aháta añeʼẽ ne ndive upépe ha aipeʼáta nde hegui michĩmi nde espíritugui, ameʼẽ haguã chupe kuéra. Upéicha haʼe kuéra ne pytyvõta reñangareko haguã Israel ñemoñare rehe ha natekotevẽ moʼãi hoʼa nde árinte opa mbaʼe.  Koʼágã ere Israel guápe: “Peñemopotĩ  koʼẽrõ guarã. Perekóta soʼo peʼu haguã. Ñandejára ohendu pene rasẽ ha pehose jeyha Egíptope peʼu haguã soʼo. Haʼe omeʼẽta peẽme soʼo,  peʼu haguã ndahaʼéi peteĩ ára térã mokõi térã 5 térã 10 térã 20 pevénte.  Perekóta soʼo peʼu haguã peteĩ mes pukukue pende jojoipa peve. Opa pende apysakua rupi osẽta pe soʼo ha pene mbyajúta. Kóva ojehúta peẽme pe che mboyke haguére chéve pende Járape, aikóva pene ndive ha peje haguére pembyasyha pesẽ hague Egíptogui.”   Moisés heʼi Ñandejárape: —Ápe oĩ che ndive 600.000 kuimbaʼe ha nde ere remeʼẽtaha chupe kuéra soʼo hoʼu haguã hyguãtã meve peteĩ mes pukukue.  Mamógui piko renohẽta umi vaka ha ovecha oñekotevẽva upevarã? Ha opa umi pira yguasúpe oĩva niko ndohupyty moʼãi chupe kuéra guarã.   Ñandejára heʼi chupe: —Oĩ piko peteĩ mbaʼe ikatuʼỹva che ajapo? Ágãnte rehecháta hína oikópa térãpa ndoikói pe che haʼe vaekue.   Moisés osẽ ha omombeʼu Israel guápe umi mbaʼe Ñandejára heʼi vaekue. Ombyaty umi 70 myakãhára ha omohenda chupe kuéra Jotopa Róga jerére.  Upérõ Ñandejára oguejy pe arai ári ha oñeʼẽ chupe. Oipyhy michĩmi pe espíritugui omeʼẽ vaekue Moiséspe ha omeʼẽ chupe kuéra. Pe espíritu oúvo hiʼári kuéra, oñepyrũ hikuái osapukái umi maranduháraicha.  Upe rire ndojehuvéi chupe kuéra upéicha.   Mokõi umi 70 myakãháragui, Eldad ha Medad, opyta raʼe hekohápe ha ndohói Jotopa Rógape. Upépe Israel ñemoñare rekoha mbytépe pe espíritu ou hiʼári kuéra ha haʼe kuéra avei oñepyrũ osapukái maranduháraicha.  Peteĩ mitã rusu ou pyaʼe omombeʼu Moiséspe mbaʼépa ojapo hína Eldad ha Medad.   Upérõ Josué, Nun raʼy, Moisés pytyvõhára imitã rusu guive, heʼi Moiséspe: —Ejokóna chupe kuéra che ruvicha!   Moisés katu heʼi chupe: —Nde selóso piko che rehe che raʼy? Hángaʼu Ñandejára omeʼẽ ijespíritu opa Israel guápe osapukái haguã maranduhára ramo!  Upérõ Moisés ha umi 70 myakãhára  Israel ñemoñare oho jey hekohápe.   Ñandejára ombou peteĩ yvytu oipejúva yguasu guio oguerúva ynambu. Umíva hoʼa pe tekoha jerére, ha iñasãi mombyry ikatuʼỹha meve ojehecha. Ijatypa ojoʼári 1 métro peve.   Maymáva osẽ ombyaty ynambu pe ára pukukue, pyharekue ha pe ára ambuépe avei. Pe ombyaty mbovyvéva omonoʼõ 10 aty peve, ha omyasãi hikuái tekoha jerekuévo ombopiru haguã pe soʼo.  Pe soʼo oĩ gueteri hãinguápe ha Ñandejára oñepyrũ ipochy hendive kuéra ha omyasãi ijapytépe kuéra mbaʼasy. Heta oĩ omanóva upépe.  Upévare oñembohéra pe tenda Quibrot-Hataavá, upépe oñeñotỹ haguére umi tembiʼu rehénte ojepyʼapýva.   Pégui oho hikuái oguahẽ meve Haserótpe ha upépe opyta. Moisés omenda peteĩ kuña Etiopía guáre. Upévare María ha Aarón okaguai hese.  Haʼe kuéra heʼi: “Ndahaʼéiko Moisés rupi año Ñandejára oñeʼẽva. Ñande rupi avei niko oñeʼẽ”. Ñandejára ohendu pe haʼe kuéra heʼíva.  Moisés heko kirirĩ ha ndaipochy kuaái voi. Haʼeichagua ipyʼa porãva ndaipóri yvy ári.  Upeichaháguinte Ñandejára heʼi Moisés, Aarón ha Maríape: —Aipota peẽ mbohapyve peju che rendápe Jotopa Rógape. Haʼe kuéra oho,  ha Ñandejára oguejy peteĩ arai ñemboʼýpe, opyta Jotopa Róga rokẽme ha heʼi: —Peju koʼápe Aarón ha María! Haʼe kuéra oñemboja,  ha Ñandejára heʼi: —Pehendu porãke ko haʼéva peẽme! Oĩ ramo maranduhára pende apytépe, che ajechauka ha añeʼẽ chupe kuéra iképe.  Che rembiguái Moisés ndive, ndapéichai. Haʼe pe jeroviahavéva ijapytépe kuéra.   Hendive añeʼẽ ramo, añeʼẽ sakã porã ha haʼe che recha. Ha mbaʼéicha piko peẽ ndapekyhyjéi peñeʼẽ vai haguã che rembiguái Moisés rehe?   Ñandejára ipochy hendive kuéra ha oho pégui.  Pe arai ojei rire Tekohágui, María pire ojejahoʼipa kuru vaípe ha opyta morotĩ aramirõicha. Aarón omaʼẽ hese ha ohechávo imbaʼasy vai,  heʼi Moiséspe: —Che karai, anína peichaite peve ore nupã rasy eterei! Ore tavýgui niko roñeʼẽ rei nde rehe.  Anína reheja haʼe opyta mitãicha osẽva isy ryégui heʼõngue. Osẽvo ipire oñembyaíma.   Upérõ Moisés osapukái Ñandejárape ha heʼi: —Há Tupã! Emonguerána chupe!   Ñandejára heʼi chupe: —Itúva ondyvu rire hováre, opyta vaerã moʼã ijaheipy ramo 7 ára pukukue. Toñemosẽ aipo ramo tekohágui ha topyta okápe 7 ára pukukue.  Upe rire ikatúta oike jey.   Ha péicha María oñemosẽ tekohágui ha opyta okápe 7 ára pukukue. Upe aja Israel ñemoñare ohaʼarõ chupe ha ndojehói pégui.  Upe rire oho hikuái Haserótgui ha opyta Paránpe, yvy ojeikoʼỹháme. Ñandejára heʼi Moiséspe:   —Eiporavo peteĩ-teĩ Israel ñemoñare apytégui peteĩ myakãhára  ha emondo umi 12 tomaʼẽ ñemi Canaán retãre, che ameʼẽtava hína Israel guápe.  Ãva hína umi kuimbaʼe Moisés omondóva omaʼẽ ñemi haguã Canaán retãre. Nun raʼýpe haʼe ombohéra Josué, Oseas rangue.  Moisés omondóvo chupe kuéra heʼi: —Pesẽvo águi tapeho Négueb rupi ha pejupi umi yvytýre.  Pemaʼẽ mbaʼeichagua tetãpa umíva, heta térã mbovýpa umi ipype oikóva ha ikangy térã imbaretépa.  Pe ijyvy kuérapa iporã, oikópa tavaʼi térã táva guasúpe ikorapy jere yvatépa, ha oĩpa hese oñangarekóva.  Pehecha pe yvýpa iporã térã ivai ha ikaʼaguýpa. Peñehaʼã peru ñandéve upepegua yva. Parralʼa oñepyrũ hiʼaju hína upe ramo.   Yvy ojeikoʼỹha Sin guive, haʼe kuéra oho yvate gotyo, Rehob peve, Hamátpe ojeikeha ypýpe.  Oike hikuái Négueb rupi Hebrón peve. Upépe oiko Ahimán, Sesai ha Talmai, Anac ñemoñare. Hebrón oñemopuʼã vaekue 7 áño táva Soan Egipto pegua mboyve.  Oguahẽ hikuái ysyry Escol peve ha upépe oikytĩ peteĩ parral apesã ha omosãingo peteĩ yvyrágui ogueraháva mokõi kuimbaʼe ijatiʼýre. Omonoʼõ avei granáda ha ígo.  Pe ysyry ombohéra hikuái Escol, upépe oikytĩ haguére umi parralʼa.   Oiko rire pe tetã rupi 40 ára pukukue, umi oho vaekue omaʼẽ ñemívo ou jey,  Moisés, Aarón ha opa Israel ñemoñare rendápe, oĩva táva Cadéspe, yvy ojeikoʼỹha Paránpe. Haʼe kuéra omombeʼu umi mbaʼe ohecha vaekue ha ohechauka umi yva oguerúva.  Heʼi hikuái Moiséspe: —Roiko pe tetã ore mondo hague rupi ha rojuhu upéva yvy porã ha hiʼa hetaha. Kóina ápe umi yva pepegua.  Umi kuimbaʼe upépe oikóva katu imbarete, itáva guasu kuéra tuicha ha ñorãirõhára oñangareko hese. Ha pe ivaivéva, rohecha upépe heta kuimbaʼe ijyvate etereíva, Anac ñemoñare.  Amalecgua oiko Néguebpe. Umi yvyty rupi oiko hitíta, jebuséo ha amorréo kuéra. Canaangua katu oiko yguasu rembeʼýpe ha ysyry Jordán ypýpe.   Caleb omokirirĩ opa Israel guápe oĩva Moisés jere rupi, ha heʼi chupe kuéra: —Jaha jajeity hiʼári ha ñañemombaʼe hese kuéra. Ndahasy moʼãi.   Umi oho vaekue hendive katu heʼi: —Nahániri, na ñande puʼaka moʼãi hese kuéra. Ñande ñane kangy ha haʼe kuéra imbarete.   Haʼe kuéra omyasãi japu Israel ñemoñare apytépe ha heʼi hikuái: “Pe yvy nomeʼẽi omongaru haguã maymávape. Umi upepegua, kuimbaʼe yvate meme hína,  ha rohecha avei ijapytépe kuéra kuimbaʼe ijyvate etereíva Anac ñemoñare. Hovái kuéra ore roñeñandu tuku raʼy ramo ha haʼe kuéra péicha ore recháne raʼe omaʼẽvo ore rehe.” Israel ñemoñare oñepyrũ osapukái ha hasẽ pyhare pukukue.  Haʼe kuéra ojahéi Moisés ha Aarón rehe ha heʼi joa chupe kuéra: —Iporãve vaerã moʼã romano rire Egíptope térã koʼápe voi ko yvy ojeikoʼỹháme.  Maerã piko Ñandejára ore reraha hína pe tetãme? Rojejukapáta hína ha ore rembireko ha taʼýra kuéra opytáta hembiguái ramo. Iporãvéta roho jey ramo Egíptope.   Ha heʼi joa hikuái ojupe: “Jaiporavo katu ñande ruvicharã ha jaha jey Egíptope!”   Upérõ Moisés ha Aarón ojayvy opa Israel ñemoñare renondépe omboja peve isyva yvýre,  Josué Nun raʼy, ha Caleb Jefuné raʼy katu, oho vaekue umi myakãhára ndive ohechávo Canaán retã, omondoro ijao ñembyasýgui,  ha heʼi hikuái chupe kuéra: —Pe yvy ore rohecha vaekue hína peteĩ yvy ne porãmba jepéva.  Ñandejára ipyʼa porã ramo ñane ndive ñande reraháta upépe ha omeʼẽta ñandéve pe yvy iporãitéva ha hiʼa hetaitéva.  Ani pepuʼã pende Jára rehe ha pekyhyje umi kuimbaʼégui oikóva upépe. Ndahasýiko ñande puʼaka haguã hese kuéra. Ñandejára oĩ ñane ndive ha hese kuéra ndaipóri oñangarekóva. Ani pekyhyje.   Israel ñemoñare ojukaséma chupe kuéra itápe. Upeichaháguinte omimbipa sapyʼa pe Jotopa Róga ohechaukávo Ñandejára ouha oñeñandukávo chupe kuéra.   Ñandejára heʼi Moiséspe: —Arakaʼe peve piko Israel ñemoñare ojehejaséta che hegui? Heta eterei jevýma ahechauka chupe kuéra ndaiporiha mbaʼeve che ikatuʼỹva ajapo. Mbaʼépa ajapove vaerã ojerovia haguã che rehe?  Amondóta mbaʼasy asãi ha ahundíta chupe kuéra ani haguãtei oñemombaʼe pe yvýre, nde hegui katu ajapóta peteĩ tetã chugui kuéra tuichavéva ha imbaretevéva.   Moisés katu heʼi Ñandejárape: —Nde renohẽ vaekue ko tetã guápe Egíptogui nde puʼaka mbarete rupi. Egiptogua ohendu ramo pe rejapóva koʼã tetã guáre,  omombeʼúta umi oikóvape koʼã tetã rupi. Umíva ohendúma nde reimeha ore ndive, nde rejechaukaha oréve ha reimeha ore apytépe peteĩ arai rupi opytáva ore ári ha nde rehoha ore renonderã peteĩ arai ñemboʼýpe arakue ha tata ñemboʼýpe pyharekue.  Koʼágã rejukapa ramo chupe kuéra umi tetã ohendúta ha heʼi joáta hikuái,  rejuka hague ne retã guápe yvy ojeikoʼỹháme, na nde puʼakái haguére reroguahẽ haguã pe yvýpe ere vaekue remeʼẽtaha chupe kuéra.  Ha koʼágã ore Jára ajerure ndéve, rehechauka haguã oréve nde puʼaka mbarete rejapóvo ne ñeʼẽ remeʼẽ vaekue, ere ramo guare,  ne mbegueha nde pochy haguã ha rehechaukaha reporohayhuha ha reimeha ne ñeʼẽme. Reheja reiha tembiapo vaikue, oñepuʼã ramo nde rehe. Upéicha ramo jepe nderehejaiha reinupãʼỹre túva kuéra rembiapo vaikuére taʼýra kuérape, ñemoñare mbohapyha ha irundyha peve.   Ha koʼágã ore Jára reporohayhu etéva, ajerure ndéve reheja rei haguã koʼã ne retãgua rembiapo vaikue, reheja rei haguéicha hetaite jey osẽ guive Egíptogui.   Ñandejára heʼi chupe: Aheja reíta chupe kuéra nde rejerure haguére chéve.  Opáichavo tereikuaa porã mandi voi, reikuaa porãháicha che aikoveha ha aimeha opa rupi ko yvy jerekuévo,   avavete asy koʼã tetãguágui ndoikove moʼãiha oike haguã pe yvýpe. Haʼe kuéra ohecha vaekue che reko mimbipa ijapytépe kuéra ha opa umi mbaʼe rechapyrã ajapo vaekue Egíptope ha yvy ojeikoʼỹháme, ha peichave ramo jepe ohaʼã mante vaekue che mbopochy ha nohenduséi vaekue che ñeʼẽ.  Haʼe kuéra ndoike moʼãi pe yvýpe, che haʼe vaekue itúva kuéra ypykuépe ameʼẽtaha iñemoñarépe. Avave umi che mboyke vaekuégui ndoike moʼãi upépe arakaʼeve.  Che rembiguái Caleb katu ndahaʼéi haʼe kueraichagua. Haʼe osẽ kuri che rehehápe ha oĩ che ndive. Upévare araháta chupe pe yvýpe haʼe oho vaekue ohechávo ha iñemoñare kuéra oguerekóta avei yvy imbaʼerã,   pe yvýpe koʼágã oikohápe hína umi Amalec ha Canaangua. Koʼẽrõ tapeho jey pende rapykuévo yvy ojeikoʼỹha rupi Mar Rojo gotyo.   Ñandejára heʼi Moisés ha Aarónpe:   —Arakaʼe peve piko umi Israel ñemoñare ahẽ ojahéita che rehe? Hetáma ahendu oñeʼẽ vai ramo hikuái che rehe.  Umi oho vaekuégui omaña haguã upe yvýre, oikove Josué ha Caleb añónte.”   Moisés heʼi Israel guápe upe heʼi káva Ñandejára ha oñepyrũ hikuái hasẽ soro.  Pe ára ambuépe opuʼã hikuái koʼẽ mboyve, osẽ hekohágui ha oho ojupi umi yvytýre, heʼívo: “Koʼágã roĩma roho haguãicha pe yvýpe heʼi vaekue oréve Ñandejára. Rohecha kuaáma niko ivai eterei hague ore rembiapo”.   Moisés katu heʼi chupe kuéra: —Maerã piko pejapóta pe Ñandejára oipotaʼỹva koʼágã? Nosẽ moʼãiko peẽme upéva!  Ani peho. Ñandejára noĩri pene ndive, ha haʼe kuéra pende jukáta.  Peñemoĩ ramo Amalec ha Canaangua rehe pemanombáta. Ñandejára noĩ moʼãi pene ndive, peẽ pejei haguére chugui.   Haʼe kuéra ndoikuaaséi mbaʼeve ha ojupi yvytýpe ndohói ramo jepe hendive kuéra Ñeʼẽ meʼẽ Karameguã, ha Moisés ndohói avei.  Upérõ Amalec ha Canaangua oikóva upépe, ondyry hese kuéra, omboguevi, omuña Hormá peve ha ohundi ete chupe kuéra. Ñandejára heʼi Moiséspe:   —Kóicha ere Israel guápe: Peike vove pe yvýpe haʼe vaekue ameʼẽtaha peẽme upépe peiko haguã,  Ñandejára heʼi Moiséspe:   —Ere Israel guápe kóicha: Peike rire pe yvýpe ameʼẽtava peẽme,  Peteĩ jey, Israel ñemoñare oiko aja gueteri yvy ojeikoʼỹháme, ojejuhu peteĩ kuimbaʼe ombyatýva jepeʼa pytuʼuha árape.  Umi ojuhu vaekue chupe jepeʼa ombyatyhápe ogueraha chupe Moisés, Aarón ha opa Israel ñemoñare renondépe,  ha ojeheja préso ndojekuaáigui mbaʼépa ojejapóta hese.  Upérõ Ñandejára heʼi Moiséspe: —Upe kuimbaʼe omano vaerã. Tojereraha okápe tekohágui ha opa Israel ñemoñare tojapi chupe itápe omano meve.   Pe kuimbaʼe ojereraha okápe ha opa Israel ñemoñare ojapi chupe itápe ojuka peve, heʼi haguéicha Ñandejára Moiséspe.   Pemaʼẽvo umi fléko rehe pene manduʼáta che rembiapoukapy rehe ha pejapóta pe che haʼéva. Péicha ndapeje moʼãi che rembipotágui peiko haguã pene akãre.  Umi fléko pene momanduʼáta pejapo haguã che rembiapoukapy ha péicha peñemboykéta chéve guarã.  Che hína pende Jára, pene Tupã poguenohẽ vaekue Egíptogui, che haguã pene Tupã. Che hína Tupã pende Jára. Umíva mbyaty Moisés ha Aarón renondépe ha heʼi chupe kuéra: —Peẽ peje japo itereíma. Opa Israel ñemoñare oñemomarangatu Ñandejárape guarã ha haʼe oĩ maymáva ndive. Mbaʼére piko upéicha ramo peẽ peñemoĩ Ñandejára rendaguépe ore jára ramo?   Moisés ohendúvo koʼã ñeʼẽ ojeity yvýre.  Upéi heʼi Coré ha iñirũ nguérape: —Koʼẽrõ pyhareve Ñandejára ohechaukáta ñandéve mávapa imbaʼe, upe chupe guarã oñemomarangatúva. Haʼe ohejáta oñemboja hendápe upe haʼe oiporavo vaekue.   Pejapo péicha: Nde Coré ha opa ne irũ nguéra peru myatatĩha tatapỹi rendy reheve koʼẽrõ,  pemoĩ hiʼári insiénso ha peraha Ñandejára renondépe. Upérõ pehecháta mávapepa oiporavo Ñandejára. Peẽ hína umi peje japo itereíva, peẽ levíta kuéra!   Upéi Moisés oñeʼẽ Corépe ha heʼi: —Pehendu peẽ levíta kuéra!  Peimoʼã piko výro reiha hína pe ojapo vaekue Tupã Israel Jára pende poravo ramo Israel ñemoñare apytégui peñemboja hese ha pembaʼapo haguã Tekohápe Israel ñemoñare rekovia?  Haʼe pende apo mbaʼe ramo ha pende poravo peẽme ha mayma levítape, ha koʼágã peikoséma avei paʼi ramo!  Nde, rejahéivo Aarón rehe, añetehápe nde ha ne irũ nguéra pepuʼã hína Ñandejára rehe.   Upéi Moisés ohenoika Eliab raʼy kuéra Datán ha Abirámpe. Haʼe kuéra katu heʼika chupe: —Ndoroho moʼãi.  Nde ore renohẽ vaekue Egíptogui hiʼa hetaitéva, ore juka haguã ko yvy ojeikoʼỹháme! Ha koʼágãpa reikoséma avei ore ruvicha guasúrõ?  Ndahaʼéi ete hína ore reru vaekue peteĩ yvy hiʼa hetávape ha remeʼẽ vaekue oréve kokue ha parralty ore mbaʼerã! Ha ágã rehaʼãmbaite hína ore mbotavy jey haguã. Ndoroho moʼãi!   Moisés ipochy eterei ha heʼi Ñandejárape: —Aníke reipota mbaʼeveichagua ikuaveʼẽmby oguerúva koʼã kuimbaʼe. Che ndajapói hese kuéra mbaʼeve ivaíva ha ndaipeʼái chugui kuéra peteĩ vúrronte jepe.   Moisés heʼi Corépe: —Koʼẽrõ nde ha umi 250 ne irũ peju Ñandejára rendápe ha Aarón tou avei upépe.  Peẽ peteĩ-teĩ peru pene, myatatĩha, pemoĩ pype insiénso ha peraha Ñandejára renondépe umi 250 myatatĩha. Nde ha Aarón peraháta avei upe pene mbaʼéva.   Peteĩ-teĩ umi kuimbaʼe ogueru imyatatĩha, omoĩ pype tatapỹi rendy ha insiénso, ha oñemoĩ Jotopa Róga rokẽme Moisés ha Aarón ndive.  Coré omopuʼã raʼe hese kuéra opa Israel ñemoñare ha moĩmba hikuái Jotopa Róga renondépe. Upeichaháguinte omimbipa sapyʼa pe Jotopa Róga ha maymáva ohecha Ñandejára oĩha upépe.  Ñandejára heʼi Moisés ha Aarónpe:   —Pejei umíva apytégui! Ahundíta chupe kuéra peteĩ sapyʼaitépe!   Moisés ha Aarón katu ojayvy Ñandejára renondépe omboja peve isyva yvýre ha heʼi: —Tupã ore Jára! Nde hegui niko ou opa umi oikovéva. Peteĩnteko pe iñangaipáva. Anína nde pochýtei opa Israel ñemoñare ndive!   Ñandejára heʼi Moiséspe:   —Ere Israel guápe toñemomombyry Coré, Datán ha Abiram oikohágui.   Upérõ Moisés oho Israel ñemoñare myakãhára ndive Datán ha Abiram rendápe,  ha heʼi Israel guápe: —Pejei umi kuimbaʼe heko añáva róga kuéragui ha ani pepoko mbaʼeve imbaʼévare, ani haguã pende rupyty ñehundi hoʼátava hese kuéra iñangaipáre.   Haʼe kuéra ojeipa Coré, Datán ha Abiram róga kuéragui. Datán ha Abiram katu osẽ okápe ha oñemboʼy hikuái hóga rokẽme, hembireko ha imitã nguéra reheve.  Moisés heʼi Israel guápe: —Ágã peikuaáta Ñandejára che mbou hague ajapo haguã opa koʼã mbaʼe ha ndahaʼeiha che jehegui ae ajapóva.  Koʼã kuimbaʼe omano ramo maymáva omanoháicha, Ñandejára ojapoʼỹre mbaʼeve hese kuéra, upéva heʼise Ñandejára na che mboúi hague.  Ha Ñandejára ojapo ramo hese kuéra peteĩ mbaʼe oñehenduʼỹva ha ojehechaʼỹva, ha pe yvy oipeʼa ramo ijuru ha omokõ chupe kuéra opa mbaʼe oguerekóva reheve oho haguã hekove umi omanóva rendápe, peikuaáta opuʼã hague Ñandejára rehe.   Moisés oñeʼẽmbami ramo guarã, pe yvy ojeka sapyʼa Datán ha Abiram guýpe,  ha omokõ chupe kuéra hembireko ha imitã nguéra reheve, Coré ha iñirũ nguéra ndive, opa mbaʼe oguerekóva reheve.  Upéicha haʼe kuéra oho hekove omanóva retãme opa imbaʼe kuéra reheve. Pe yvy oñemboty hiʼári kuéra ha ndopytái mbaʼeve chugui kuéra ko yvy ári.  Opa Israel ñemoñare oĩva upépe okañy ohendúvo isapukái ha heʼi joa ojupe: “Jajeíke águi, ani pe yvy ñane mokõ avei!”   Ñandejára omondo avei peteĩ tata ojukáva umi 250 kuimbaʼépe oikuaveʼẽva insiénso. Upérõ Ñandejára heʼi Moiséspe:   —Ere paʼi Eleazar Aarón raʼýpe, toipeʼa umi myatatĩha tata apytégui ha tomosarambi okápe umi tatapỹi pypegua. Umíva niko oñemboykéma chéve guarã.  Upe ára ambuépe opa Israel ñemoñare ojahéi Moisés ha Aarón rehe ha heʼi chupe kuéra: —Peẽ pejuka Ñandejára retã guápe.   Oñembyaty rire hikuái oñemoĩ haguã Moisés ha Aarón rehe, ojere ha ohecha Jotopa Róga ojejahoʼiha araípe ha omimbipa, Ñandejára oĩgui upépe.  Moisés ha Aarón oho ha oñemboʼy Jotopa Róga renondépe,  ha Ñandejára heʼi Moiséspe:   —Ejei umíva apytégui ha ahundíta maymávape koʼagãite voi. Haʼe kuéra ojeity henondépe ombojávo isyva yvýre,  ha Moisés heʼi Aarónpe: —Eru ne myatatĩha, emoĩ pype tatapỹi rendy altárgui ha hiʼári insiénso. Nde pyaʼe, tereho heseve hendápe kuéra ha ejapo hese kuéra mbaʼe angaipa jeheja reirã. Eiko Pyaʼéke! Cháke Ñandejára ipochy ha oñepyrũma iñasãi mbaʼasy ijapytépe kuéra.   Aarón ojapo pe heʼíva chupe Moisés. Ogueraha tata ha omoĩ umi oñembyaty vaekue apytépe. Ohechávo pe mbaʼasy oñepyrũma hague, omoĩ insiénso tatapỹi ári ha ojapo mbaʼe angaipa jeheja reirã Israel ñemoñarére.  Upérõ oñemboʼy umi omanóva ha oikovéva paʼũme ha opi pe mbaʼasy.  Ñandejára heʼi Aarónpe: —Nde rehe, nde raʼy kuéra ha levíta kuérare opẽta, nosẽ porãi ramo peteĩ mbaʼe ojejapóva Tekohápe. Ha nosẽ porãi ramo paʼi rembiapo, opẽta nde rehe ha nde raʼy kuérare avei.  Eru ne ryvy kuéra Leví ñemoñare ombaʼapo haguã ne ndive ha ne pytyvõ haguã pene rembiapo aja Jotopa Rógape nde ha nde raʼy kuéra.  Haʼe kuéra tojapo pejéva chupe kuéra ha toñangareko Jotopa Róga rehe, ha ani opoko mbaʼeve rehe oñemomarangatúva Ñandejárape guarã, oĩva Tekohápe, térã opoko altar  rehe. Haʼe kuéra ojapo ramo, peẽ ha haʼe kuéra pemanóta.  Haʼe kuéra tombaʼapo pene ndive ha tojapo Jotopa Rógape opa mbaʼe pejéva chupe kuéra, ha ani avave oñemboja pende rehe.  Peẽ añónte pejapo vaerã tembiapo tenda marangatu pegua ha altar rehegua. Péicha nda che pochy moʼãi Israel ñemoñare ndive.  Chénte hína pe aiporavo vaekue Leví raʼykuérape Israel ñemoñare apytégui ameʼẽ haguã peẽme. Haʼe kuéra oñemomarangatu chéve guarã, ombaʼapo haguã Jotopa Rógape.  Nde katu ha nde raʼy kuéra añónte, pejapo vaerã paʼi rembiapo altar pegua ha che koty pegua. Koʼã mbaʼe hoʼa pende ári, che poiporavo haguére paʼirã. Oimeraẽ ojapóva paʼi rembiapo ha ndahaʼéiva paʼi, omano vaerã.   Ñandejára heʼi Aarónpe: —Ne manduʼáke che ameʼẽha ndéve umi mbaʼe oikuaveʼẽva chéve Israel ñemoñare. Ameʼẽ ndéve ha ne ñemoñare kuérape pene mbaʼerã opa ára.  Umi mbaʼe kuaveʼẽ chéve guarã ñoiténte oñemomarangatúva, ha ndojehapýiva, pene mbaʼerã hína, ha ãva haʼe: opa temitỹngue ha mymbajuka oñekuaveʼẽva ojeheja rei haguã angaipa térã jejavykue, oikuaveʼẽva Israel ñemoñare. Opa mbaʼe ojererúva chéve mbaʼe kuaveʼẽ ramo oñemomarangatúva chéve guarã añoite, ne mbaʼe ha nde raʼy kuéra mbaʼerã hína.  Peʼu vaerã umi mbaʼe ha kuimbaʼénte hoʼu vaerã chugui. Pereko umíva, mbaʼe chéve guarã oñemomarangatúva ramo.   Avei ndéve guarã hína pehẽngue oñeñongatúva Israel ñemoñare mbaʼe meʼẽgui, oñekuaveʼẽva oñemyatymói  haguã che renondépe. Ameʼẽ ndéve, nde raʼy ha nde rajy kuérape opa árape guarã. Umíva ikatu hoʼu opa nde rogagua ipotĩ  guive.   Iporãnguete pe ñandyry, kaguy ha trígogui oikuaveʼẽva chéve Israel ñemoñare, ameʼẽ ndéve.  Opa yva tenondere oguerúva Ñandejárape, ne mbaʼe hína ha opa nde rogagua ipotĩva ikatu hoʼu chugui.   Opa mbaʼe oñemomarangatúva chéve guarã añónte Israel retãme, ne mbaʼe hína.   Opa taʼýra ypykue, tahaʼe mymba raʼy, tahaʼe kuimbaʼe raʼy, oñekuaveʼẽva chéve, ne mbaʼerã hína. Ha Israel ñemoñare tojogua jey itaʼýra kuéra ypykue ha hymba raʼy ypykue ikatu avei ojogua jey. Mymba ipotĩʼỹva  katu ojogua jey vaerã katuete.  Peteĩ mes oikove ypy haguépe taʼýra ypykue, itúva tomeʼẽ hese 5 pláta pehẽngue, tenda marangatu pegua plátape, ipohýiva 11 grámo.  Vaka, ovecha ha kavara raʼy ypykue katu ndojejoguái vaerã. Umíva che mbaʼe hína oñekuaveʼẽ haguã mymbajuka  ramo. Eñohẽ huguy altar rehe ha ehapy reikuaveʼẽvo ikyrakue ta hyakuã asy chéve.  Hoʼokue katu ne mbaʼerã, upéicha avei ipytiʼa ha hetyma akatúa oñemyatymóiva che renondépe.   Ameʼẽ ndéve, nde raʼy ha nde rajy kuérape opa árape guarã opaichagua mbaʼe kuaveʼẽ Israel ñemoñare oguerúva chéve. Upéva hína ñeʼẽ meʼẽ opa árape guarã.   Ñandejára heʼi Aarónpe: —Ani rereko Israel retãme nde yvy pehẽngue ikatúva ohasa ne ñemoñarépe. Che voi hína ne mbaʼerã ha che pype rereko opa mbaʼe reikotevẽva.   Ñandejára heʼi: —Ameʼẽ levíta kuérape upe 10gui peteĩ Israel ñemoñare oikuaveʼẽva chéve.  Upéva hína jehepy meʼẽ hembiapo Jotopa Róga peguáre.  Pe 10gui peteĩ peẽ peikuaveʼẽva ojererekóta haʼe ramo guáicha pe trígo pyahu ha kaguy pyahu oikuaveʼẽva kokue jára.  Péicha peẽ avei peikuaveʼẽta chéve 10gui peteĩ opa omeʼẽvagui peẽme Israel ñemoñare 10gui peteĩ ramo. Upéva peraha paʼi Aarónpe.   Pemeʼẽ Tupãme imbaʼerã iporãnguete upe pehupytývagui.  Peikuaveʼẽvo iporãnguete, ojererekóta haʼe ramo guáicha trígo pyahu ha kaguy pyahu oikuaveʼẽva kokue jára. Upe hembývagui,  peẽ ha pende rogagua ikatu peʼu oimehápe, haʼégui upéva pe tembiapo repy oñemeʼẽva peẽme pembaʼapógui Jotopa Rógape.  Pemboyke rire iporãnguete chéve guarã, ikatu peʼu pe hembýva ha nda pe japo moʼãi ivaíva. Péicha na pemomarã moʼãi pe mbaʼe kuaveʼẽ oñemomarangatúva chéve guarã oguerúva Israel ñemoñare, ha na pemano moʼãi. Ñandejára heʼi Moisés ha Aarónpe: —Peje Israel guápe kóicha:   Kóva hína tembiapoukapy Ñandejára omeʼẽva peẽme kóicha pejapo haguã: Peru peteĩ vaka pytã imarãʼỹva, ojejokuaʼỹva gueteri,  Ára peteĩha, mes mokõiháme, hérava Iyyar, áño mokõiha Israel ñemoñare osẽ haguépe Egíptogui, Ñandejára oñeʼẽ Moiséspe Jotopa Rógape, Sinaí yvy ojeikoʼỹháme,  ha heʼi chupe: —Ejapo Aarón ndive Israel ñemoñare jepapa, ogagua aty ha ogagua peteĩ-teĩre. Eipapa kuimbaʼe kuéra ha emoĩ héra kuéra kuatiáre,  Ñandejára heʼi haguéicha Moiséspe. Ko Israel ñemoñare jepapa, ojejapo Sinaí yvy ojeikoʼỹháme.  Levíta kuéra ndojepapái umi ambue ñemoñare ndive,  Ñandejára niko heʼi Moiséspe:   “Ani remoinge Leví ñemoñare guápe, reipapa ramo kuimbaʼe kuéra ñorãirõ megua.  Israel ñemoñare ojapo opa mbaʼe Ñandejára heʼi haguéicha Moiséspe. Pe mes peteĩháme Israel ñemoñare oguahẽ yvy ojeikoʼỹháme Sin héravape ha opyta hikuái táva Cadés héravape. Upépe María omano, ha oñeñotỹ.   Ndaipórigui y upépe, Israel ñemoñare opuʼã Moisés ha Aarón rehe,  ha heʼi hikuái Moiséspe: —Hángaʼu romanomba raʼe umi ambue Israel ñemoñare ndive ojuka vaekue Ñandejára!  Mbaʼére piko reru Ñandejára retã guápe ko ojeikoʼỹháme romano haguã koʼápe ore rymba kuéra reheve?  Mbaʼére ore renohẽ Egíptogui ore reru haguã ko tenda ahẽme ndaikatuihápe opuʼã mbaʼeve? Ápe ndaipóri kokue, igoty, parralty, granadaty térã y jayʼu haguãnte jepe.   Moisés ha Aarón ojei chugui kuéra ha oho Jotopa Róga rokẽme. Upépe ojayvy hikuái ha omboja isyva yvýre. Upérõ Ñandejára ojekuaauka imimbipápe,  ha heʼi Moiséspe:   —Eraha pe yvyra jekoha ha pembyaty Israel guápe nde ha Aarón. Opavave renondépe ere pe ita guasúpe tosẽ chugui y ha osẽta y hoyʼu haguã haʼe kuéra ha hymba kuéra.   Moisés ogueraha pe yvyra jekoha ha oho hendápe kuéra, heʼi haguéicha chupe Ñandejára.  Aarón ndive ombyaty Israel guápe pe ita guasu renondépe, ha Moisés heʼi chupe kuéra: —Pehendu peẽ tova atã atýra! Ore piko roguenohẽta peẽme y ko ita guasúgui?   Upévo Moisés ohupi pe yvyra jekoha, oinupã mokõi jey pe ita guasu ha opo ha ochororo chugui pe y. Hoyʼu chugui Israel ñemoñare ha hymba kuéra.  Ñandejára katu ipochy Moisés ha Aarón ndive ha heʼi chupe kuéra: —Ndapehechaukái haguére Israel guápe pejeroviaha che rehe ha peẽme guarã ndaiporiha mbaʼeve ikatuʼỹva ajapo, na pemoinge moʼãi Israel ñemoñarépe upe yvýpe chupe kuéra ameʼẽtavape.   Upéva ojehu pe héravape “Meriba”, Israel ñemoñare ojahéi haguépe Ñandejára rehe ha haʼe ohechauka haguépe chupe kuéra heko marangatu.   Cádesgui Moisés omondo ñeʼẽ rerahaha Edom ruvicha guasúpe, heʼíva kóicha: —Nde ryvy kuéra Israel ñemoñare heʼika ndéve: “Nde reikuaa ore rembiasa.  Ore ru kuéra ypykue oho vaekue Egíptope ha hiʼare upépe. Umi Egiptogua katu ojopy ore ndive ha ore ru kuéra ypykue ndive,  ore rosapukái Ñandejárape ore peʼa haguã ipo guýgui. Haʼe ore rendu ha omondo hemimbou ore renohẽ vaekue Egíptogui. Koʼágã roime Cadéspe, opytáva ne retã rembeʼýpe.  Rojerure ndéve rohasa haguã ne retã rupi. Ore ha ore rymba kuéra norosẽ moʼãi pe tape guasúgui roike haguã nde kokue rupi térã nde parralty rupi ha ndoroyʼu moʼãi nde ykuágui. Rohóta tape guasu rupínte rosẽ meve ne retãgui.”   Umi Edomgua katu heʼika chupe kuéra: —Ndoroipotái pehasa ore retã rupi! Pejapo ramo rosẽta rondyry pende rehe.   Umi Israel ñemoñare heʼi: —Rohóta tape guasu rupínte ha ore térã ore rymba kuéra hoyʼu ramo pende y, romyengoviáta peẽme. Pende yvy rupi rohasa haguãnte rojerure.   Umi Edomgua heʼi jey: —Ndapehasa moʼãi! Ha osẽ hikuái oñorãirõ haguãicha Israel ñemoñare ndive.  Ha osẽgui ohape joko chupe kuéra ani haguãtei ohasa hetã rupi, Israel ñemoñare ojere chugui kuéra.   Israel ñemoñare osẽ Cádesgui ha oguahẽ yvytýpe hérava Hor,  opytáva Edom retã rembeʼýpe. Upépe Ñandejára heʼi Moisés ha Aarónpe:   —Aarón ndoike moʼãi pe yvýpe ameʼẽtava Israel guápe. Omanóta, peẽ mokõive ndapejapói haguére che ñeʼẽ Meribápe.  Moisés ojapo Ñandejára heʼíva ha ojupi hikuái yvyty Hor ruʼãme Israel ñemoñare rovake,  ha oipeʼa Aaróngui ipaʼi ao ha omonde Eleazar rehe.  Pe yvyty ruʼãme Aarón omano ha Moisés ha Eleazar oguejy jey pe yvytýgui.   Israel ñemoñare oikuaávo Aarón omano hague, oguerojaheʼo chupe 30 ára pukukue. Peteĩ mburuvicha guasu Canaangua, oĩva távape hérava Arad, opytáva Néguebpe, ohendu Israel ñemoñare ouha Atarim rape rupi.  Osẽ ondyry hese kuéra, omyakãsã ha ogueraha hembiguairã Israel apyte pegua.  Upérõ Israel ñemoñare omeʼẽ iñeʼẽ Ñandejárape heʼívo: “Ore pytyvõ ramo roñemombaʼe haguã hese kuéra, rohundi etéta opa itáva kuéra nde rérape, ojekuaaveʼỹ haguã hapykuere”.  Ñandejára ohendu iñemboʼe ha Israel ñemoñare ipuʼaka Canaán guáre, ohundi cananéo kuéra oĩ haguéicha ha itáva kuéra avei ha upévare ombohéra Hormá upe tenda.   Ojere haguã Edom guágui, Israel ñemoñare oho yvyty Hórgui tape rupi ohóva Mar Rojo gotyo.  Tape rehe katu Israel ñemoñare ikaneʼõ ha ipochy,  ha ojahéi Ñandejára ha Moisés rehe. Heʼi hikuái: “Peẽ ore renohẽ Egíptogui ore juka haguã ko yvy ojeikoʼỹháme. Ápe ndaipóri mbaʼeve roʼu vaerã térã y royʼu haguã. Ore mbyajúma ko tembiʼu ahẽ!”   Ñandejára omondo chupe kuéra mbói. Koʼãva oisuʼu chupe kuéra ha ojuka hetápe.  Upérõ oho hikuái Moisés rendápe ha heʼi chupe: “Ivai eterei ore angaipa roñeʼẽvo Ñandejára rehe ha nde rehe! Ejeruréna Ñandejárape toipeʼa koʼã mbói ore apytégui.” Upérõ Moisés oñemboʼe hese kuéra.  Ha Ñandejára heʼi chupe: —Ejapo peteĩ mbói raʼãnga ha emoĩ yvyráre. Pe ojesuʼúva tomaʼẽ pe yvyra rehe ha okueráta  Moisés ojapo mbói raʼãnga ha omoĩ yvyra rehe ha pe ojesuʼúva, omaʼẽvo pe mbói raʼãnga rehe okuera.   Israel ñemoñare oho opyta Obótpe.  Upe rire oho tenondeve ha opyta Iié-Abarímpe, oĩva yvy ojeikoʼỹháme, Moábgui kuarahy resẽ gotyo.  Pégui oho jey ha opyta ysyry Zéred rembeʼýpe.  Oho tenondeve hikuái ha opyta ysyry guasu Arnón yvate gotyo, yvy ojeikoʼỹháme ojepysóva amorréo retã meve. Ysyry guasu Arnón ombojaʼo ojuehegui Moab ha amorréo retã.  Upévare pe kuatia ñeʼẽme hérava “Ñandejára ñorãirõ” ojeʼe: “Vaheb, Sufá ypýpe, ysyry Arnón,   ha ysyry kuéra táva Ar peve oguahẽva, ha Moab rembeʼy gotyo ojepysóva.”   Pégui oho hikuái ha oguahẽ peteĩ hendápe hérava Beer. Upépe oĩ pe ykua Ñandejára heʼi hague Moiséspe: “Embyaty maymávape amboyʼu haguã chupe kuéra”.  Upérõ Israel ñemoñare opurahéi vaekue péicha: Epuʼã ykua! Tojepurahéi chupe:   “Ykua ojoʼóva mburuvicha ha myakãhára kuéra, ombokuáva yvyra jekohápe.” Pe yvy ojeikoʼỹhágui ohove ha oguahẽ Matanápe.  Upégui Nahaliélpe ha upégui Bamótpe,  ha Bamótgui pe ñúme oĩva Moab retãme. Upépe oñepyrũ pe yvyty hérava Pisgá ha upéva ruʼãgui ojekuaa pe yvy ojeikoʼỹha.   Israel ñemoñare omondo ñeʼẽ rerahaha amorréo ruvicha guasúpe hérava Sihón rendápe, heʼi haguã chupe:  “Rohasasemi niko ne retã rupi. Ore ha ore rymba kuéra norosẽ moʼãi tape guasúgui ha ndoroike moʼãi pende kokuépe térã pende parraltýpe ha ndoroyʼu moʼãi pende ykuágui. Roguatáta tape guasúre rosẽ meve ne retãgui.”  Sihón katu ndohejái Israel guápe ohasa hetã rupi. Ombyaty ñorãirõhára ha osẽ chupe kuéra yvy ojeikoʼỹháme ha ondyry hese kuéra Jaháspe.  Israel ñemoñare katu ojuka hetápe ñorãirõme ha oñemombaʼe hetãre ysyry guasu Arnón guive, yvate gotyo, ysyry Jaboc peve. Upéva hína Amón retã rembeʼy peve, ñangareko mbaretéva.  Péicha Israel ñemoñare omoĩ ipo guýpe amorréo táva kuéra, umíva hína Hesbón ha umi táva hesegua, ha opyta oiko umívape.  Hesbón hína pe táva oiko haguépe amorréo ruvicha guasu Sihón. Upéva oñorãirõ vaekue Moab ruvicha guasu ndive ha oipeʼa chugui hetã, ysyry guasu Arnón peve.  Upévare umi ñeʼẽ yvoty apoha heʼi vaekue: Peju Hesbón ruvicha guasu Sihón táva guasúpe! Pemopuʼã pyahu ha pemongora ogyke mbaretépe!   Sihón táva Hesbóngui osẽ tata ombokusuguéva táva Ar Moab pegua, ha umi yvyty Arnón rembeʼýre oĩva.   Reikopáma hese tetã Moab! Reñehundíma tupã guaʼu Quemós retã, Haʼe oheja ne kuimbaʼe kuéra oguevi ha okañy, ha umi ne kuña kuéra Sihón pópe oheja.   Hesbón puʼaka oñehundíma. Dibón távagui oñesẽvo, Nófah távape ojeho, ha umíva rendaguépe taperéntema opyta, ha tata, táva Medeba rendaite peve ohapy.   Israel ñemoñare oñemombaʼe amorréo retãre,  ha Moisés omondo kuimbaʼe kuéra ohekávo mamo rupípa ondyry porãvéta pe táva Jazer héravare. Israel ñemoñare oñemombaʼe umi távare oĩva ijerére ha omosẽ amorréo kuérape oikóva upépe.  Upe rire ojevy hikuái Basán gotyo. Basán ruvicha guasu hérava Og, osẽ opa iñorãirõhára reheve peteĩ hendápe hérava Edrei.  Ñandejára heʼi Moiséspe: —Ani rekyhyje chugui, che amoĩta chupe nde pópe opa iñorãirõhára ha ijyvy reheve. Ejapo hese rejapo haguéicha amorréo ruvicha guasu Sihón rehe itáva guasu Hesbónpe.   Ha Israel ñemoñare ojuka mburuvicha guasu Ógpe, ha opa iñorãirõhára, ohejaʼỹre avave. Upéi oñemombaʼe hetãre. Israel ñemoñare oho upégui ha opyta Moab ñúme, ysyry Jordángui kuarahy resẽ gotyo, táva Jericó rovái.  Moab ruvicha guasu hérava Balac, Sipor raʼy, ohendu umi mbaʼe Israel ñemoñare ojapo vaekue amorréo rehe, ha heta etereiha haʼe kuéra.  Tuicha eterei oñemondýi haʼe ha hetãgua.  Umi Moabgua heʼi karai kuéra Madián guápe: —Koʼã ñembyahýi atýra omoperõta peteĩ sapyʼaitépe opa mbaʼe oĩva ñande jerére, guéi piru omoperõháicha.   Upévare mburuvicha guasu Balac omondo ñeʼẽ rerahaha ohenói haguã Balaam, Beor raʼýpe, oĩva távape hérava Petor,  ysyry guasu Éufrates ypýpe, pe tetã Amav héravape. Balac heʼika chupe: “Egíptogui osẽ tetã guasu. Hetãgua kuéra iñasãi opa rupi ha koʼágã omongoráma che retã.  Haʼe kuéra hetaiteve ore hegui. Eju pyaʼe eity hese kuéra jeharu. Ikatu mbaʼe ko péicha che puʼaka hese kuéra ha amosẽ upe oĩhágui. Aikuaa porã nde rehovasa ramo peteĩ tetã, opyta ihovasapy ha reity ramo hese jeharu, opyta ojeharu.”   Moab ha Madiangua ruvicha kuéra ogueraha imbaʼe repy ohepymeʼẽ haguã chupe upe jeharúre. Oho hikuái Balaam rendápe ha heʼi umi mbaʼe heʼi káva chupe Balac.  Balaam heʼi chupe kuéra: —Pepyta ápe ko pyharépe. Koʼẽrõ haʼéta peẽme mbaʼépa heʼi chéve Ñandejára. Upérõ haʼe kuéra opyta Balaam ndive.   Tupã ou Balaam rendápe ha oporandu chupe: —Máva piko umi kuimbaʼe oĩva ne ndive?   Haʼe heʼi chupe: —Moab ruvicha guasu Balac ombou chupe kuéra che rendápe heʼi haguã chéve,  peteĩ tetã guasu ou hague Egíptogui ha iñasãi hague opa rupi hetã pýre. Oipota aity hese kuéra jeharu ikatu haguã haʼe ipuʼaka hese kuéra ha omosẽ pe oĩhágui.   Tupã heʼi chupe: —Ani reho umi kuimbaʼe ndive ha reity jeharu Israel ñemoñarére. Cháke che ahovasáma chupe kuéra.   Koʼẽmba rire Balaam oho umi Balac remimbou rendápe ha heʼi chupe kuéra: —Tapeho jeýnte pende rógape. Ñandejára ndoipotái aha pene ndive.   Haʼe kuéra oho jey Balac rendápe ha heʼi chupe Balaam ndouséi hague hendive kuéra.   Upérõ Balac omondo hetave mburuvicha ojeapovéva mbaʼe ramo umi omondo ypy vaekuégui.  Haʼe kuéra oguahẽ Balaam rendápe ha heʼi chupe upe Balac heʼi káva: “Ani reheja nde joko avave reju haguã che rendápe.  Ahepymeʼẽ porãta ndéve ha ajapóta opa mbaʼe reipotáva. Eju katu ha eity jeharu hese kuéra!”   Balaam katu heʼi chupe kuéra: —Balac omeʼẽmba ramo jepe chéve ipláta ha hiʼóro, che ndaikatúi ajei michĩ raʼy mínte jepe Tupã che Jára rembipotágui.  Opáichavo, pepyta avei peẽ ápe ko pyharépe, ojapo haguéicha umi ou tenonde vaekue, aikuaa haguã mbaʼépa heʼiseve chéve Ñandejára.   Upe pyhare Tupã ou Balaam rendápe ha heʼi chupe: —Umi kuimbaʼe niko ou nde píari. Tereho katu hendive kuéra. Opáichavo ejapo umi mbaʼe che haʼéva ndévente.   Koʼẽmba rire Balaam ombyape hymba vúrro kuña,  ojupi hiʼári ha oho Moab pegua mburuvicha kuéra ndive.   Tupã ipochy Balaam oho haguére. Balaam oho hína ivúrro ári ha mokõi hembiguái oho hendive. Ñandejára remimbou  osẽ ohape joko chupe.  Balaam rymba vúrro ohechávo tape mbytépe Ñandejára remimbou kyse puku ipópe, osẽ tapégui ha oñani ñúre. Balaam oinupã hymba vúrro ha ogueraha jey tapépe.  Upéi Ñandejára remimbou oñemoĩ pe tape ipoʼivehápe. Pe tape poʼi ohasa peteĩ parralty rupi ha oguereko korapy itágui mokõive ijykére.  Pe vúrro ohechávo Ñandejára remimbou, oñemboyke ha ojopy Balaam retyma korapy ykére. Balaam oinupã jey hymba vúrro.  Ñandejára remimbou oho tenondeve ha opyta jey. Upépe upe tape ipoʼi eteve ha ndaikatúi ojekuʼe mamove gotyo.  Upévo pe vúrro ohechávo Ñandejára remimbou ojeity yvýre ha nopuʼãsevéi. Balaam ipochy eterei ha oinupã hymba vúrro yvyra jekohápe.  Upérõ Ñandejára oheja pe vúrro oñeʼẽ ijárape ha heʼi chupe: —Che piko mbaʼe ajapo nde rehe, che nupã rei haguã mbohapy jey voi?   Balaam heʼi chupe: —Roinupã reñembohorységui che rehe. Areko rire kyse puku rojuka vaerã moʼã!   Pe vúrro heʼi chupe: —Nda chéi piko ne rymba vúrro rogueraháva jepi che apére ko ára peve? Ajapóvapa nde rehe ko ajapóva ágã? Haʼe heʼi chupe: —Nahániri!   Upérõ Ñandejára ohesa peʼa Balaámpe ohecha haguã Ñandejára remimboúpe oñemboʼýva hína henondépe kyse puku ipópe. Balaam ojeity ha omboja isyva yvýre.  Ñandejára remimbou heʼi chupe: —Mbaʼére piko reinupã rei ne rymba vúrro peichaite peve? Che aju kuri rohape jokóvo. Ko rejapóva ivai hína.  Ne rymba vúrro katu che recha ha ojehekýi tapégui mbohapy jey. Péicha ndojapói rire, rojuka vaerã moʼã ndéve, ndahaʼéi chupe.   Balaam heʼi Ñandejára remimboúpe: —Ivai che angaipa. Ndahechái reñemoĩ ramo tapépe che rape joko haguã. Ndereipotái ramo aha umi kuimbaʼe ndive, aha jeýtante ógape.   Ñandejára remimbou katu heʼi chupe: —Tereho katu hendive kuéra. Opáichavo ere umi mbaʼe che haʼéva ndévente. Ha Balaam oho umi kuimbaʼe ndive.   Balac ohendúvo Balaam ouha, osẽ huguãitĩvo táva Árpe ysyry guasu Arnón ypýpe hetã Moab rembeʼýpe.  Balac heʼi chupe: —Mbaʼére piko nderejúi raʼe amondo ramo guare ne rendápe umi che rembijokuái heʼívo ndéve reju pyaʼe haguã? Reimoʼã piko ndaikatuiha ahepymeʼẽ porã ndéve?   Balaam heʼi chupe: —Aiméma ápe, ajépa! Taʼe porã mandi ndéve: Che ndaikatúi añeʼẽ che jehegui. Umi mbaʼe Tupã heʼíva chévente ikatu haʼe.   Balaam oho Balac ndive távape hérava Quiriat-Husot.  Upépe Balac ojukauka vaka ha ovecha kuéra ha omeʼẽka Balaam ha umi mburuvichápe ou vaekue hendive.  Pe ára ambuépe Balac ogueraha Balaámpe távape hérava Bamot-Baal. Upégui ohecha Israel ñemoñare rekoha rembeʼy. Balaam heʼi Balácpe: —Emopuʼã chéve koʼápe 7 altar  ha eru chéve 7 tóro ha 7 ovecha mácho.   Balac ojapo haʼe heʼi haguéicha ha haʼe kuéra mokõive omymbahapy  peteĩ tóro ha peteĩ ovecha mácho peteĩ-teĩ umi altárpe.  Upérõ Balaam heʼi Balácpe: —Epyta koʼápe eñangareko umi mymba okáiva rehe altar ári, che aha aja ajotopa Ñandejára ndive. Upéi amombeʼúta ndéve umi mbaʼe oikuaaukáva chéve. Upérõ oho haʼeño, peteĩ yvyty ruʼãme,  ha upépe ojotopa Tupã ndive. Balaam heʼi chupe: —Amopuʼã kuri 7 altar ha aikuaveʼẽ peteĩ-teĩme peteĩ tóro ha peteĩ ovecha mácho.   Ñandejára heʼi Balaámpe mbaʼépa ojapo vaerã ha omondo jey chupe Balac rendápe heʼi haguã umi mbaʼe heʼi káva chupe.  Haʼe oho jey Balac rendápe ha ojuhu chupe oñemboʼy gueteri umi mymbahapy ykére opa mburuvicha Moab pegua ndive.  Upérõ Balaam oipyaha ko momarandu: Balac hína héra Moab ruvicha, omondo che píari, ápe che reru, kuarahy resẽgui, Aram yvytýgui: heʼikávo chéve, “aipota reju pyaʼe che rendápe ha Israel ñemoñarére jeharu reity”.   Mbaʼéicha piko jeharu aitýta, ko Tupã ndoitýiva jeharu, térã ajahéi Ñandejára ojaheiʼỹva rehe?   Yvyty ruʼãgui amaʼẽ Israel rehe, ko yvatetégui ahecha chupe, peteĩ tetã haʼeño oikóva, ojeheʼaʼỹre ambue tetãre.   Pe ñemoñare Israel pegua, ku yvy timbóicha heta eterei. Hángaʼu ikatu che avei aiko, peichagua tetãme imarangatúva, ha umíva apytépe ko yvy ári apa!   Upérõ Balac heʼi Balaámpe: —Mbaʼe piko ko rejapóva che rehe? Rogueru koʼápe repoi haguã jeharu umi che aʼeʼỹha rehe ha reju rehovasa chupe kuéra.   Balaam heʼi chupe: —Che ikatu haʼe umi mbaʼe Ñandejára heʼíva chévente.   Upérõ Balac heʼi Balaámpe: —Jaha che ndive ambue hendápe. Pégui nderehechapái ramo, ikatúta rehecha Israel ñemoñare mbovy mínte jepe ha repoi kuaa hese kuéra jeharu.   Ha ogueraha chupe Sofim ñúme, yvyty Pisgá ruʼãme. Upépe omopuʼã avei 7 altar ha oikuaveʼẽ peteĩ-teĩme peteĩ tóro ha peteĩ ovecha mácho.   Balaam heʼi Balácpe: —Epyta eñangareko mymbahapýre, che aha aja ajotopa Tupã ndive.   Ñandejára ojotopa Balaam ndive, heʼi chupe mbaʼépa heʼíta ha omondo jey Balac rendápe ogueraha haguã chupe iñeʼẽ.  Oho jey Balac rendápe, ha ojuhu chupe oñemboʼy gueteri pe mymbahapy ykére Moab pegua ruvicha kuéra ndive. Balac oporandu mbaʼépa heʼi Ñandejára,  ha Balaam oipyaha ko momarandu: Ejúke nde Balac. Sipor raʼy ejúke. Eju ehendu porã ko che haʼéva ndéve:   Tupãko ndahaʼéi ñandeichagua ijapúva Tupãko ndoguevíri upe heʼi vaekuégui. Opa mbaʼe heʼíva, haʼe ojapo vaerã.   Haʼe chéve heʼi: Eporohovasáke. Tupãma ohovasa ramo, ndaipóri jeharu.   Haʼéko ndojuhúi ñaña Israel ñemoñarére, chupe ndaivaíri umíva rembiapo. Tupã Ijára oĩ hendive kuéra, ha huvicha guasúrõ ojererosapukái.   Tupã oipeʼa Israel Egiptogua po guýgui, Tóro ratĩcha haʼe Israel guápe guarã.   Ndaipóri jeharu hoʼa vaerã Israel rehe Ndaipóri ivaíva chupe ombyai vaerã. Umi Israel ñemoñare rehe opa rupi ojeʼéne, mbaʼeichaite pevépa Tupã chupe ohayhu.   Jaguaretéicha imbareténe upe tetã opuʼãvo, haʼe noñenói chéne opytuʼu ikehápe, hoʼu mboyve upe ojapyhýva, huguy hoyʼu mboyve.   Upérõ Balac heʼi Balaámpe: —Ndaikatúi ramo repoi hese kuéra jeharu, ani rehovasa.   Balaam heʼi chupe: —Haʼéma ndéve kuri: Ajapóta umi mbaʼe Ñandejára heʼíva chévente.   Balac heʼi jey Balaámpe: —Jaha torogueraha ambue hendápe. Ikatu mbaʼéko pégui Tupã nde reja repoi jeharu Israel ñemoñarére.   Upérõ ogueraha Balaámpe yvyty Peor ruʼãme. Upégui ojekuaa pe yvy ojeikoʼỹha.  Balaam heʼi chupe: —Emopuʼã chéve 7 altar koʼápe ha eru chéve 7 tóro ha 7 ovecha mácho.   Balac ojapo péicha ha oikuaveʼẽ peteĩ tóro ha peteĩ ovecha mácho, peteĩ-teĩ umi altárpe. Balaam oikuaáma Ñandejára oipotaha ohovasa Israel guápe. Upévare ndoho véima ojotopa haguã Tupã ndive. Omaʼẽ pe yvy ojeikoʼỹháre,  ha ohecha Israel guápe oĩva hína hekohápe aty-atýpe, ñemoñare ojuehe guáva. Tupã espíritu oike ipyʼa pýpe,  ha Balaam oipyaha momarandu: Che Balaam, ku Beor raʼy, mombyry hína ahecha. Ahendu umi mbaʼe Tupã heʼíva,   aikuaa haʼe oikuaáva avei. Tupã ipuʼakapáva heta mbaʼe ohechauka chéve che páype, che képe ramo guáicha.   Iporã Israel umi nde róga ha pende rekoha.   Ojogua umi ñu yvyty paʼũ rupi ohasáva, ha umi yvotyty, ysyry rembeʼýre ipotýva, Ojogua karaguataty oñotỹva Ñandejára ha umi kuriʼy, y rembeʼýpe opuʼãva!   Israélpe upe y hembypáta, omoheʼõ haguã hemitỹ nguéra, ha huvicha guasu aipo Agággui imbaretevéta.   Tupã Egíptogui oguenohẽ vaekue Israel guápe, chupe kuéra guarã tóro ratĩcha. Israel Egipto guápe omokõ, ikãngue omyanguʼi ha omombo, huʼýpe chupe kuéra ojapi.   Ojogua jaguarete ikehápe opytuʼu ramo, ani angáke avave chupe omombáy! Nde rovasáva tojehovasa, nde rehe ojahéiva toiko ijaheipy ramo!   Upérõ Balac ipochy eterei Balaam ndive. Oinupã ojuehe mokõive ipo ha heʼi chupe: —Rohenoika kuri repoi haguã jeharu che aʼeʼỹha rehe ha upéva rangue mbohapy jey rehovasa chupe.  Iporãvéta reho ramo nde rógape. Haʼe kuri ahepymeʼẽtaha ndéve, Ñandejára katu ndoipotái!   Balaam heʼi chupe: —Haʼe voi kuri ne rembijokuái kuérape remondo vaekue che rendápe,  remeʼẽmba ramo jepe chéve nde pláta ha nde óro, che ndaikatu moʼãiha ajei Ñandejára rembipotágui, térã ajapo mbaʼeve che jeheguínte. Che haʼe kuri umi mbaʼe Ñandejára heʼíva chévente voi haʼétaha.   Balaam heʼi Balácpe: —Aha jeýtante ógape. Aha mboyve katu taʼemi ndéve mbaʼépa ojapóta Israel ñemoñare ne retã guáre.   Upérõ haʼe oipyaha momarandu kóicha: Balaam che, ku Beor raʼy, mombyry hína ahecha. Ahendu umi mbaʼe Tupã heʼíva, aikuaa haʼe oikuaáva avei.   Tupã ipuʼakapáva heta mbaʼe ohechauka chéve che páype, che képe ramo guáicha.   Amaʼẽ hína Israel koʼẽ ramo guáre, ahecha upégui osẽ, omimbíva kuarahýicha, imburuvicha guasu! Moab ári ojeitýta, iñakãre opyrũta, peteĩcha omyanguʼíta umi Set ñemoñarépe.   Edom guápe Israel omboguevíta, hetãre haʼe oñemombaʼéta, ha Israel koʼýte imbaretéta.   Israélgui mburuvicha osẽta, ha umi hembývape haʼe ohundíta.   Upéi Balaam ohecha Amalec ha péicha oipyaha momarandu: “Amalec hína tetã imbaretéva, ipahápe hundíta, opa reíta.”   Upéi oipyahave momarandu: Máva piko opytáta hekove, Tupã ojapo vove koʼã mbaʼe?   Chípregui oúta ygára guasu kuéra, ipuʼakáta Asiria ha Éber rehe, amo ipahápe avei, haʼe kuéra oñehundíta.   Oñeʼẽmba rire Balaam oho jey hógape. Upérõ Balac avei oho hapére. Israel ñemoñare oiko ramo guare Sitímpe oñepyrũ oipyhy kuña Moab pegua.   Umi kuña ogueraha Israel guápe haʼe kuéra oikuaveʼẽháme Moab pegua tupã guaʼúpe ha ojapouka chupe kuéra opa mbaʼe haʼe kuéra ojapóva. Israel ñemoñare hoʼu tembiʼu oñekuaveʼẽva tupã guaʼu,  Baal-Peórpe ha omombaʼe guasu chupe. Upévare Ñandejára ipochy hendive kuéra,  ha heʼi Moiséspe: —Embyaty mburuvicha kuéra Israel guápe ha ere chupe kuéra che aipotaha ára sakãme ojuka umívape, opavave rovake, che renondépe. Upéicha ramo mante opáta che pochy Israel ñemoñare ndive.   Moisés heʼi mburuvicha kuérape: —Pejuka opa umi pene ñemoñare omombaʼe guasu vaekue Baal-Peórpe.   Peteĩ kuimbaʼe Israel ñemoñare ogueraha hógape peteĩ kuña Madiangua. Kóva ojapo maymáva hasẽmba jave hína Jotopa Róga renondépe, Moisés ha opa Israel ñemoñare rovake.  Ohechávo upéva Finees, paʼi Eleazar raʼy ha Aarón remineno, osẽ Israel ñemoñare atýgui,  oike pe kuimbaʼe kotýpe, oikutu ha ombyasuru yvyra hakua puku pe kuimbaʼe ha kuña rye rehe ha ojuka chupe kuéra. Upépe opa pe mbaʼasy asãi ojukáva hetaite Israel guápe.  Pe mbaʼasy ojuka jepe 24.000 Israel guápe.   Tupã heʼi Moiséspe:   —Pe ojapo vaekue rehe Finees, opáma che pochy Israel ñemoñare ndive. Haʼe ndohejái oñemombaʼe guasu mbaʼeveichagua tupã guaʼu ha upéva rehe nahundíri opa Israel guápe.  Pe kuimbaʼe Israel ñemoñare ojejuka vaekue kuña Madiangua ndive héra Zimrí, Salú raʼy, upéva Simeón ñemoñare ruvicha.  Pe kuña katu héra Cozbí, Sur rajy, upéva peteĩ Madiangua ruvicha.   Tupã heʼi Moiséspe:   —Pesẽ pendyry Madián peguáre ha pehundi chupe kuéra,  Opa rire pe mbaʼasy asãi, hetaitépe ojuka vaekue, Ñandejára heʼi Moisés ha paʼi Aarón raʼy Eleazárpe:   Peipapa opa kuimbaʼe Israel ñemoñare, 20 áño oguerekóva guive, oĩva oho haguãicha ñorãirõháme.  Rubén ñemoñare ojepapa 43.730 kuimbaʼe.   Yvy ojeka ha omokõ vaekue Corépe, ha 250 hesegua tatápe okaipa. Upéicha ojehu Israel ñemoñare oikuaa haguã mbaʼépa heʼise ñepuʼã Ñandejára rehe.   Coré raʼy kuéra oikove, umíva nomanombái.   Umíva ojepapa 22.200 kuimbaʼe.   Gad ñemoñare ojepapa 40.500 kuimbaʼe.   Judágui Canaánpe omano mokõi itaʼýra: Er ha Onán,  ha opyta chupe Selá, Fares ha Zérah.  Fares raʼy Hesrón ha Hamul.   Judá ñemoñarégui ojepapa 76.500 kuimbaʼe.   umíva ojepapa 64.300 kuimbaʼe.   Zabulón ñemoñare Séred, Elón ha Jahleel.   Umíva ojepapa 60.500 kuimbaʼe.   Manasés ñemoñare ojepapa 52.700 kuimbaʼe.   Efraín ñemoñare Sutélah, Béquer ha Tahán.   Sutélah raʼy vaekue Erán.   Efraín ñemoñare ojepapa 32.500 kuimbaʼe. Opa umíva, José ñemoñare.   Bélagui osẽ Ard ha Naamán.   Benjamín ñemoñare ojepapa 45.600 kuimbaʼe.   Dan ñemoñare, Suham.   Dángui osẽ vaekue ojepapa 64.400 kuimbaʼe.   Aser ñemoñare Imná, Isví ha Beriá.  Beriá raʼy kuéra Éber ha Malquiel.  Aser itajýra avei; héra Sérah.   Aser ñemoñare ojepapa 53.400 kuimbaʼe.   Neftalí ñemoñare ojepapa 45.400 kuimbaʼe.   Israel ñemoñare ojepapáva ohupyty 601.730 kuimbaʼe.”   Ñandejára heʼi Moiséspe:   Leví ñemoñare hína Guersón, Quehat ha Merarí.  Koʼãvagui osẽ vaekue libníta, hebroníta, mahlíta, musíta ha coreíta kuéra. Koʼãva levíta meme hína. Quehat vaekue Amram ru.  Amram omenda vaekue peteĩ Leví rajýre, hérava Jocabed. Jocabed oikove ypy vaekue Leví oĩ ramo guare Egíptope. Omenda rire Amram rehe, Jocabed imemby chugui koʼãva: Aarón, Moisés ha María.  Aarón raʼy kuéra koʼãva: Nadab, Abihú, Eleazar ha Itamar.   Nadab ha Abihú omano ohapy haguére Tupãme guarã tata imbaʼerãʼỹva.   Kuimbaʼe levíta kuéra oguerekóva peteĩ mes guive, ojepapa 23.000. Haʼe kuéra ndojepapái umi ambue Israel ñemoñare ndive, noñemeʼẽigui chupe kuéra ijyvy teerã.   Péicha vaekue pe Israel ñemoñare jepapa ojapo vaekue Moisés ha paʼi Eleazar, Moab ñúme, Jordán rembeʼýre, Jericó rovái.  Umíva apytépe ndaiporivéi peteĩ kuimbaʼénte jepe, opa umi ojepapa vaekuégui Moisés ha Aarón ojapo ramo guare Israel ñemoñare jepapa yvy ojeikoʼỹha Sinaí guápe.  Tupã heʼi vaekue haʼe kuéra omanombataha yvy ojeikoʼỹháme. Caleb Jefuné raʼy ha Josué Nun raʼy añoite opyta. Hembyre katu omanombaite. Selofhad rajy kuéra Mahlá, Noá, Hoglá, Milcá ha Tirsá ru kuéra ypykue vaekue Héfer, Galaad, Maquir, Manasés ha José.  Haʼe kuéra oho oñondive Jotopa Róga rokẽme oñeʼẽ haguã Moisés, paʼi Eleazar ha Israel ñemoñare ruvicha kuéra ndive ha heʼi hikuái chupe kuéra:   Ore ru omano vaekue yvy ojeikoʼỹháme, haʼe katu ndahaʼéi vaekue umi Coré aty rehegua opuʼã vaekue Ñandejára rehe. Omano iñangaipa rehénte, ohejaʼỹre taʼýra.  Moisés omombeʼu Ñandejárape pe heʼíva koʼã kuña,  ha Ñandejára heʼi chupe:   —Añetéko pe heʼíva Selofhad rajy kuéra. Emeʼẽ avei chupe kuéra ijyvyrã itúva rykeʼy kuéra apytépe ha pe yvy itúva mbaʼe rangue topyta chupe kuéra.   Ñandejára heʼi Moiséspe: Ejupi yvyty Abarim ruʼãme ha emaʼẽ pe yvýre che ameʼẽtava Israel guápe.   Rehecha rire remanóta, nde ryvy Aarón omano haguéicha.  Peẽ mokõive niko ndapejapói vaekue che haʼéva, peime ramo yvy ojeikoʼỹháme Sin hérava. Opa Israel ñemoñare ojahéi ramo guare che rehe Meribápe, peẽ ndapejeroviái vaekue che rehe ha ndapehechaukái chupe kuéra che marangatuha. Meriba hína pe ykua oĩva Cadéspe, yvy ojeikoʼỹháme Sin héravape.   Moisés oñemboʼe péicha:   Tupã che Jára, nde remoingovéva opa umi oikovévape, eiporavóna peteĩ oisãmbyhy haguã Israel guápe,  Ñandejára heʼi Moiséspe: —Josué Nun raʼy ningo hína kuimbaʼe ijespírituva. Emoĩ nde po iñakã ári.   Eraha chupe paʼi Eleazar ha opa Israel ñemoñare renondépe ha upépe emoingo chupe Israel ruvicha ramo nde rekovia.  Embohasa chupe michĩmi nde pokatúgui, ikatu haguã opa Israel ñemoñare ojapo haʼe heʼíva.   Josué oho vaerã paʼi Eleazar rendápe, ha paʼi Eleazar oporandúta chéve hérape, oiporúvo Urim ha Tumim,  oikuaa haguã upe ojapo vaerã. Ha opa Israelgua tojapo pe Josué heʼíva.   Moisés ojapo heʼi haguéicha chupe Ñandejára. Ogueraha Josuépe ha omoĩ chupe paʼi Eleazar ha opa Israel ñemoñare renondépe.  Heʼi haguéicha chupe Ñandejára, omoĩ ipo Josué akã ári ha omoingo chupe Israel ñemoñare ruvicha ramo hekovia. Ñandejára heʼi Moiséspe:   “Ere Israel guápe toikuaveʼẽ chéve umi mbaʼe kuaveʼẽ, ojehapy ha hyakuã asýva chéve, oguahẽvo jepi umi ñekuaveʼẽ ára.  Ñandejára heʼi Moisés ha Aarónpe ojejapo haguã péicha:  Israel ñemoñare opyta ramo peteĩ hendápe, peteĩ-teĩ topyta opytahápe ibandera pegua. Hekoha kuéra toñemoĩ Jotopa Róga jerére mombyrymi.  Moisés omeʼẽ koʼã tembiapoukapy Israel pegua myakãhára  kuérape:   Oĩ ramo omeʼẽva iñeʼẽ Ñandejárape ojapóvo, térã Ñandejára réra rehe heʼi ramo ojapotaha peteĩ mbaʼe, ojapo mante vaerã pe heʼi vaekue, ndaikatúi oheja ojapoʼỹre.   Peteĩ kuñataĩ oikóva gueteri itúva rógape omeʼẽ ramo iñeʼẽ Ñandejárape ojapóvo, térã Ñandejára réra rehe heʼi ramo ojapotaha peteĩ mbaʼe,  ha itúva oikuaávo ndeʼíri ramo chupe mbaʼeve, ojapo mante vaerã pe heʼi vaekue.  Itúva ohendu rire, ndoipotái ramo pe kuña ojapo pe heʼi vaekue, natekotevẽi ojapo. Itúva ndoipotái ramo niko Tupã oheja reíta avei chupe opa umi mbaʼe heʼi vaekue ojapo taha.  Kuña iména manóva térã ojueja vaekue iména ndive, tekotevẽ ojapo pe heʼi vaekue, omeʼẽ ramo iñeʼẽ Ñandejárape.   Peteĩ kuña omendáva omeʼẽ ramo iñeʼẽ Ñandejárape ojapóvo, térã Ñandejára rérape heʼi ramo ojapotaha peteĩ mbaʼe,  iména oikuaávo upéva, ndeʼíri ramo chupe mbaʼeve, ojapo mante vaerã pe heʼi vaekue.  Iména ohendu rire ndoipotái ramo ojapo pe heʼi vaekue, natekotevẽi ojapo. Ñandejára oheja reíta chupe.  Iména heʼi ramo nahániri upe rire, hese opẽta hembireko ndojapói ramo pe heʼi vaekue.   Ñandejára heʼi Moiséspe:   Einupã Madián guápe upe ojapo vaekue rehe Israel ñemoñarére. Rejapo rire upéva remanóta.   Upérõ Moisés heʼi Israel guápe: —Peiporavo pende apytégui umi ohótava ondyry Madián guáre, ikatu haguã Ñandejára oinupã péicha chupe kuéra pe ojapo vaekuére.  Peteĩ-teĩ Israel ñemoñare guágui pemondo 1.000 kuimbaʼe ñorãirõháme.   Upérõ ojeporavo 12.000 kuimbaʼe oĩva oñorãirõ haguãicha.  Moisés omondo huvicha kuéra ramo paʼi Eleazar raʼýpe hérava Finees, ogueraháva umi mbaʼe Ñandejára peguarã ha turu oñembopúva oñepyrũ haguã ñorãirõ.  Haʼe kuéra ondyry Madiangua rehe Ñandejára heʼi haguéicha Moiséspe ha ojuka hikuái opa kuimbaʼe.  Umi ojejukáva apytépe oĩ umi 5 mburuvicha guasu Madián pegua: Eví, Rekem, Sur, Ur ha Reba. Ojuka avei hikuái kyse pukúpe Balaam, Beor raʼýpe.   Israel ñemoñare oñemombaʼe kuña ha mitã nguéra Madián pegua, ivaka, ijovecha kuéra ha opa mbaʼe haʼe kuéra oguerekóvare.  Ohapypa rire itáva ha hekoha kuéra,  ogueraha opa umi oñemombaʼe hague, yvypóra ha mymba kuéra reheve,  Moisés, paʼi Eleazar ha opa Israel guápe, oĩva Moab ñúme, Jordán rembeʼýre, Jericó rovái.   Moisés, paʼi Eleazar ha opa Israel myakãhára osẽ tekohágui ohuguãitĩvo umi ñorãirõhárape.  Moisés ipochy mburuvicha kuéra ndive omyakãva 1.000 ha umi omyakãva 100 kuimbaʼe ndive,  ha heʼi chupe kuéra: —Mbaʼére piko ndapejukái umi kuña kuéra?  Na pene manduʼái piko haʼe kuéra hague umi ohendu vaekue Balaam ñeʼẽ? Haʼe kuéra umi ombotavy vaekue kuimbaʼe Israel guápe opuʼã haguã Ñandejára rehe ha omombaʼe guasu haguã Baal-Peor. Upévare Ñandejára omondo vaekue mbaʼasy asãi ha ojuka heta Israel guápe.   Koʼagãite voíke pejuka opa mitã kuimbaʼe. Avei opa kuña oikóma vaekue kuimbaʼe ndive.  Umi kuñataĩ oikoʼỹva gueteri kuimbaʼe ndive ani pejuka. Umíva topyta pene mbaʼerã.  Opa umi oporojuka vaekue térã opoko vaekue teʼõngue rehe pende apytépe, topyta okápe tekohágui 7 ára pukukue. Pe ára mbohapyhápe ha pe ára 7hápe peñemopotĩ  ha pemopotĩ umi kuña peru vaekue.  Pemopotĩ avei opaichagua ao, ha umi mbaʼe ojejapóva tymba pirekuégui, kavara raguégui térã yvyrágui.   Upéi paʼi Eleazar heʼi umi kuimbaʼépe ou vaekue ñorãirõgui: —Koʼãva hína umi tembiapoukapy Ñandejára omeʼẽ vaekue Moiséspe:  Umi mbaʼe ndokáiriva, óro, pláta, vrónse, fiérro, estáño térã plómo, toñemopotĩ oñembohasávo tata rupi.  Upéi toñemopotĩ ýpe oĩva upevarã. Umi mbaʼe okáiva katu toñemopotĩ ýpe oĩva upevarã.  Ára 7hápe pejohéi pende ao ha péicha pene potĩta ha ikatútama peike tekohápe.   Ñandejára heʼi Moiséspe:   Nde, paʼi Eleazar ha Israel pegua myakãhára kuéra peipapa opa mbaʼe ojererúva ñorãirõgui, tahaʼe yvypóra, tahaʼe mymba.  Moisés ha paʼi Eleazar ojapo Ñandejára heʼi haguéicha.   Ha péicha Moisés omeʼẽ paʼi Eleazárpe upe mbaʼe meʼẽ Ñandejárape guarãva, heʼi haguéicha Ñandejára.   Ko mbyterégui Moisés omboyke 50 apytégui peteĩ, kuña ha mymba ha, Ñandejára heʼi haguéicha, omeʼẽ levíta kuérape oñangarekóva Jotopa Róga rehe.   Upérõ umi ñorãirõhára ruvicha omyakãva 1.000 ha 100 kuimbaʼe kuérape ou Moisés rendápe ha heʼi chupe:   —Ore roipapa ore ñorãirõhára ha rojuhu nomanói hague avave.  Kóina ápe rogueru koʼã mbaʼe óro guigua roñemombaʼe hague, ore mbaʼe kuaveʼẽ ramo Ñandejárape: vraseléte, pulséra, kuãirũ, namichãi ha ambue mbaʼe jeguaka, ojeheja rei haguã oréve ore angaipa.   Moisés ha paʼi Eleazar ojapyhy opa umi mbaʼe óro guigua.  Pe óro omeʼẽva hikuái Ñandejárape pohyikue, ohupyty 184 kílo rupi.  Umi ñorãirõhára katu oheja imbaʼerã umi mbaʼe oipeʼa vaekue ñorãirõme.  Moisés ha paʼi Eleazar ogueraha Tekohápe upe óro oguerúva hikuái, opyta haguã manduʼaha ramo Israel ñemoñare rehe Ñandejára renondépe. Pemeʼẽna oréve ko yvy ore mbaʼerã, tóropytánte ápe ha ani rohasa Jordán mboypýri roñemohenda haguã upépe.   Moisés heʼi chupe kuéra: —Peẽ piko pepytase koʼápe pende rapicha kuéra Israel ñemoñare oho aja ñorãirõháme?  Mbaʼére piko peẽ pembopyʼa mirĩse Israel guápe ani haguã ohasa Jordán mboypýri pe yvy Ñandejára chupe kuéra omeʼẽ vaekuépe?  Upevaiténte vaekue avei pende ru kuéra rembiapokue, che amondo ramo guare chupe kuéra Cadés-Barnéagui omaʼẽ haguã pe yvýre.  Haʼe kuéra oguahẽ vaekue ysyry Escol peve ha ohecha pe yvy, ha ou jeývo upégui omongyhyje vaekue Israel guápe ani haguã oike pe yvýpe Ñandejára omeʼẽ vaekue chupe kuéra.   Ñandejára ipochy vaekue upérõ ha omeʼẽ vaekue iñeʼẽ kóicha ojapo taha:  “Haʼe kuéra opuʼã haguére che rehe, ameʼẽ che ñeʼẽ avaveichagua kuimbaʼe Israel ñemoñare osẽ vaekue Egíptogui ha oguerekóva 20 áño guive ndoike moʼãi pe yvýpe che ameʼẽ hague che ñeʼẽ Abraham, Isaac ha Jacóbpe.  Caleb, Jefuné cenezéo raʼy ha Josué Nun raʼy, haʼe kuéra añoite ojerovia vaekue Ñandejára rehe.”  Ñandejára ipochy vaekue Israel ñemoñare ndive ha omboguata chupe kuéra 40 áño pukukue yvy ojeikoʼỹha rupi omanomba peve upe ñemoñare ombopochy vaekue chupe.   Ha koʼágã peẽ, ñemoñare pyahu, peipota oiko jey pende hegui pende ruichagua tapicha ahẽ, peruséva Israel ñemoñare ári Ñandejára pochykue.  Peẽ Rubén ha Gad ñemoñare ndapehoséi ramo Ñandejára ndive koʼágã, haʼe oheja jeýta Israel guápe yvy ojeikoʼỹháme ha pende rehe opẽta haʼe kuéra oñehundi ramo.   Upérõ haʼe kuéra oñemboja Moisés rendápe ha heʼi chupe: —Ehejána tóro mopuʼã raẽ kora ore rymba kuérape guarã ha táva kuéra ore rembireko ha ore mitã nguérape guarã.  Upéi rohóta avei ore rapicha Israel ñemoñare renonderã ha roikéta hendive kuéra ñorãirõme romohenda peve chupe kuéra pe yvýpe imbaʼerãva. Upe aja ore rogagua kuéra opytáta umi távape okyhyjeʼỹre umi koʼápe oikóvagui.  Ore ndoroju moʼãi ore rógape, opa Israel ñemoñare oguereko peve ijyvy tee oñemeʼẽtava chupe kuéra upépe,  ha ndoroguereko moʼãi ore yvy ijapytépe kuéra Jordán mboypýri, meʼẽ haguére oréve ore yvyrã koʼápe Jordángui kuarahy resẽ gotyo.   Moisés heʼi: —Añete ramo pe pejéva, ha peñemoĩta ramo Ñandejára po guýpe peñorãirõ haguã,  pehasáta Jordán mboypýri pendyry haguã umi tetã nguéra rehe Ñandejára heʼi vove, haʼe ohundi peve chupe kuéra.  Ha oñemombaʼe rire pe yvýre pende rapicha Israel ñemoñare, ikatúta peju jey pende rógape. Péicharõ ndapereko moʼã véima mbaʼeve pende ári, pejapo vaerã Ñandejára térã Israel ñemoñare ndive. Upéi ko yvy oĩva Jordángui kuarahy resẽ gotyo opytáta pene mbaʼerã.  Ndapejapói ramo pe peje vaekue katu, taʼe porã mandi voi peẽme: pene angaipáta Ñandejára renondépe. Aníke pejavy ko mbaʼépe, cháke Ñandejára pene nupã rasýta pene angaipáre.  Pemopuʼã katu pende táva pene rembireko ha mitã nguérape guarã ha pende kora pene rymba kuéra peguarã, ha ani pejei pene ñeʼẽgui pemeʼẽ vaekue Ñandejárape.   Umi kuimbaʼe Gad ha Rubén ñemoñare heʼi: —Karai, rojapóta nde ereháicha:  Ore rembireko ha ore mitã nguéra, ore rymba ha ore ovecha kuéra opytáta ápe, koʼã táva Galaad guápe.  Ore, roĩ haguéicha, roimembaite roike haguãicha ñorãirõme Ñandejára ykére. Rohasáta Jordán mboypýri ha roñorãirõta nde ereháicha.   Upérõ Moisés heʼi paʼi Eleazar, Josué ha ambue Israel pegua myakãhárape:   —Kuimbaʼe kuéra Gad ha Rubén ñemoñare ohasa ramo Jordán mboypýri oñorãirõ haguã Ñandejára ykére ha peẽ, haʼe kuéra avei oñorãirõ rupi, peñemombaʼe ramo pe yvýre, pemeʼẽ chupe kuéra ko yvy Galaadgua imbaʼerã.  Haʼe kuéra ndohasái ramo Jordán mboypýri ha noñorãirõi pende ykére, toñemeʼẽ chupe kuéra ijyvyrã Canaánpe pende apytépe.   Kuimbaʼe kuéra Gad ha Rubén ñemoñare heʼi: —Karai, ore rojapóta Ñandejára heʼi haguéicha.  Ijyke rehe rohasáta ha roikéta Canaán yvýpe ñorãirõme, ikatu haguã opyta oréve ore yvyrã koʼápe Jordángui kuarahy resẽ gotyo.   Upérõ Moisés omeʼẽ Gad ha Rubén ñemoñare guápe ha mbytere José raʼy Manasés guápe opa umi yvy amorréo ruvicha guasu Sihón ha Og Basán ruvicha guasu mbaʼekue opa itáva ha ijyvy kuéra reheve.  Gad ñemoñare omopuʼã jey táva kuéra Dibón, Atarot, Aroer,  Atarot-Sofán, Jazer, Jogbehá,  Bet-Nimrá ha Bet-Arán. Umíva omongorapa ha ojapo avei kora hymba kuérape.  Maquir, Manasés raʼy ñemoñare kuéra oike Galaádpe ha oñemombaʼe hese omosẽ rire amorréo kuéra upépe guápe.  Upérõ Moisés omeʼẽ iñemoñare guápe yvy Galaad, ha haʼe kuéra opyta upépe.  Jaír, Manasés ñemoñare, oñemombaʼe amorréo kuéra rekoháre ha ombohéra upéva Havot-Jaír.  Noba ondyry táva Quenat ha tavaʼi kuéra ijerére oĩvare ha oñemombaʼe hese kuéra. Ombohéra Quenat héra teépe: Noba. Koʼápe oñemoĩ mbaʼéichapa héra umi opyta hague rupi Israel ñemoñare osẽ rire Egíptogui, aty-atýpe umi ñemoñare ojuehegua, omyakãvo chupe kuéra Moisés ha Aarón.  Ñandejára heʼi haguéicha chupe, Moisés omoĩ vaekue ohóvo kuatiáre umi ojepyta hague réra.   Israel ñemoñare osẽ távagui hérava Ramsés, ára 15, mes peteĩháme, hérava Nisán, pe ára Páskua riregua. Osẽ hikuái torypápe opa Egiptogua rovake,  haʼe kuéra oñotỹ aja itaʼýra kuéra ypykue Ñandejára ojuka vaekue. Ñandejára ojapóvo upéva, ohechauka chupe kuéra haʼe imbareteveha itupã nguéragui.   Israel ñemoñare osẽ Ramsésgui ha opyta pe távape hérava Sucot.  Pégui osẽ ha opyta hikuái távape hérava Etam, yvy ojeikoʼỹha rembeʼýpe.  Upéi haʼe kuéra oguevi jey Pi-Hahirot gotyo, oĩva távagui hérava Baal-Sefón kuarahy resẽ gotyo ha opyta hikuái táva Migdol rovái.  Osẽ hikuái Pi-Hahirótgui, ohasa yguasu mboypýri ha oguahẽ yvy ojeikoʼỹháme. Mbohapy ára pukukue oguata hikuái yvy ojeikoʼỹha rupi hérava Etam, oguahẽ meve Márape.  Pégui oguahẽ hikuái Elímpe oĩháme 12 yvu ha 70 pindo máta.  Osẽ Elímgui ha opyta Mar Rojo ypýpe.  Upégui osẽ rire opyta yvy ojeikoʼỹháme Sin héravape.  Upéi opyta Dófcape.  Pégui osẽ ha opyta Alúspe.  Alúsgui opyta Refidímpe ha ndojuhúi upépe y hoyʼu haguã.  Upépe Ñandejára heʼi paʼi Aarónpe ojupi haguã yvyty Hor ruʼãme,  ha upépe omano ára peteĩha mes 5hápe, 40 áño Israel ñemoñare osẽ rire Egíptogui.  Aarón omano ramo yvyty Hórpe, oguereko 123 áño.   Mburuvicha guasu táva Arad pegua, oikóva Néguebpe Canaán yvýpe, ohendu Israel ñemoñare ouha.   Oguejy hikuái yvyty Abarímgui ha opyta Moab ñúme, Jordán ysyry rembeʼýpe, Jericó rovái.  Moab ñu rehe oho hikuái Bet-Jesimot guive Abel-Sitim peve.   Moab ñúme, Jordán ypýpe, Jericó rovái Ñandejára heʼi Moiséspe:  “Kóicha ere Israel guápe: Pehasávo Jordán mboypýri Canaangua yvýpe,  Ñandejára heʼi Moiséspe:   Kóicha ere Israel guápe: Peike rire Canaánpe, pe yvy che ameʼẽva peẽme, pende yvy teerã, kóicha tuicháta:  Upérõ Moisés heʼi Israel guápe ojapo haguã kóicha: “Kóva hína pe yvy peẽ peñombojaʼótava peitývo hese poʼa, Ñandejára omeʼẽva umi 9 ha mbytere ñemoñare guápe.   Rubén, Gad ha mbytere Manasés ñemoñare oguerekóma ijyvyrã haʼe kuéra oiporavo vaekue ha ombojaʼóva ojohogagua apytépe.  Koʼãva mokõi ha peteĩ ñemoñare mbyterépe pemeʼẽma ijyvyrã, Jordángui kuarahy resẽ gotyo, Jericó rovái.”   Ñandejára heʼi Moiséspe:  “Paʼi Eleazar ha Josué Nun raʼy tombojaʼo pe yvy Israel guápe.  Umi táva hína levíta mbaʼerã ha haʼe kuéra oikóta upépe, umi ñu katu ijovecha ha hymba kuérape guarã.  Pe ñu tojepyso pe táva korapy jerére opa gotyo 450 métro,  Ñandejára heʼi Moiséspe,   heʼi haguã Israel guápe: Pehasa rire Jordán mboypýri ha peike yvy Canaánpe,  Umi omyakãva Galaad kuéra rogagua, pe Galaad hína Maquir, Manasés ha José ñemoñare, ou Moisés ha Israel myakãhára  kuéra rendápe,  ha heʼi: —Ñandejára heʼi ndéve reity haguã poʼa, rembojaʼo, ha remeʼẽ haguã yvy Israel guápe. Heʼi avei ndéve remeʼẽ haguã pe yvy Selofhad mbaʼe rãnguéva itajýra kuérape.   Umi kuña omenda ramo kuimbaʼe ambue ñemoñarére, ijyvy kuéra opytáta ambue ñemoñare guápe ha péicha ore yvy michĩta ore hegui.  Pe áño 50, oñesẽháme jejopy vaígui, opa yvy oñembojoapýtama opa árape guarã upe ñemoñare yvýpe, ha ojepeʼáta ore ñemoñareguágui.   Upérõ Moisés heʼi Israel guápe koʼã mbaʼe, heʼi haguéicha chupe Ñandejára. —Añete hína pe heʼíva umi Josegua,  ha upévare Ñandejára heʼi: “Umi Selofhad rajy kuéra omenda kuaa omendasévare, haʼéma guive iñemoñare.  Opa Israel ñemoñare yvy opyta vaerã iñemoñare yvýpe. Opa yvy ohasáva túvagui iñemoñarépe, opyta vaerã umíva apytépe.  Upévare kuña Israel ñemoñare oguerekóva ijyvy tee, tekotevẽ omenda kuimbaʼe iñemoñarére. Péicha opa Israel guápe opytáta pe yvy itúva kuéra mbaʼekuéva,  ha pe yvy ndohasa moʼãi peteĩ ñemoñareguágui ambuépe. Peteĩ-teĩ ñemoñare oguerekóta opa ára ijyvy tee.”   Haʼe kuéra omenda Manasés, José raʼy, ñemoñare rehe ha péicha ijyvy opyta itúva Selofhad ñemoñare guápe.   Koʼãva hína tembiapoukapy Ñandejára omeʼẽ vaekue Israel guápe Moisés rupi, Moab ñúme, Jordán rembeʼýpe, Jericó rovái. Koʼãva hína Aarón ha Moisés rogagua, Ñandejára oñeʼẽ ramo guare Moiséspe yvyty Sinaípe.  Aarón itaʼýra irundy vaekue: Nadab ijypykue, upéi Abihú, Eleazar ha Itamar.   Haʼe kuéra oñemomarangatu vaekue ñandyrýpe Ñandejárape guarã ha oñemoingo paʼi ramo.  Nadab ha Abihúpe ojuka vaekue Ñandejára yvy ojeikoʼỹha Sinaí guápe, oikuaveʼẽ haguére tata ojeporuʼỹ vaerã Ñandejára peguarã.  Haʼe kuéra ndaitaʼýra jepéi. Eleazar ha Itamar hembiapo vaekue paʼi ramo, Aarón oikove aja pukukue.   Ñandejára heʼi Moiséspe:   —Emoĩ Leví ñemoñare oipytyvõ haguã paʼi Aarónpe.  Ñandejára heʼi Moiséspe:   Sinaí yvy ojeikoʼỹháme Ñandejára heʼi Moiséspe,  oipapa haguã levíta kuéra ojohogagua ha ijypykuére, mitã kuimbaʼe oguerekóva peteĩ mes guive.  Ha Moisés ojapo péicha.   Guersón ñemoñare, Libní ha Simeígui osẽ vaekue.  Kuimbaʼe oguerekóva peteĩ mes guive ojepapa 7.500.  Koʼãva omoĩ hekoha Jotopa Róga kupépe, kuarahy reike gotyo.  Huvicha kuéra Eliasaf, Lael raʼy.  Haʼe kuéra oñangareko Jotopa Róga ahoja ha ijapére, ha poyvi sãingo Jotopa Róga rokẽmeguáre.  Avei poyvi sãingo Jotopa Róga korapy peguáre, oĩva Jotopa Róga ha altar jerekuévo, ha poyvi sãingo korapy rokẽ megua ha umi sã nguéra hese guáre.   Quehat raʼy kuéra hína Amram, Ishar, Hebrón ha Uziel.  Kuimbaʼe Quehat ñemoñaréva oguerekóva peteĩ mes guive ojepapa 8.600.  Koʼãva oguereko hekoha Jotopa Róga ykére, yvy gotyo.  Huvicha Elisafán, Uziel raʼy.  Haʼe kuéra oñangareko opa mbaʼe Tupã koty peguáre. Umíva hína Ñeʼẽ meʼẽ Karameguã, mesa, mbaʼe rendy pyenda, altar,  tembiporu kuéra, poyvi sãingo ha umi mbaʼe hesegua.   Levíta kuéra ruvicha vaekue Eleazar, paʼi Aarón raʼy. Haʼe oisãmbyhy umi oñangarekóvape Jotopa Róga rehe.   Merarí raʼy kuéra, Mahli ha Musí.  Kuimbaʼe Merarí ñemoñaréva oguerekóva peteĩ mes guive ojepapa 6.200.  Hekoha oĩ Jotopa Róga ykére yvate gotyo, ha huvicha Suriel, Abihail raʼy.  Haʼe kuéra oñangareko Jotopa Róga roguyke tábla, yvyra puku, póste ha ipyenda ha opa hembiporu kuérare.  Oñangareko avei póste kuéra korapy pegua, ipyenda, yvyra hakua ha isã nguérare.  Kuarahy resẽ gotyo, Jotopa Róga rovái ha Jotopa Róga renondépe, oñemohenda jepi Moisés, Aarón ha Aarón raʼy kuéra. Koʼãva oñangareko Jotopa Róga rehe, Israel ñemoñare rérape. Oimeraẽ paʼiʼỹva ojapóva paʼi rembiapo, ojejukáta.   Kuimbaʼe levíta kuéra oguerekóva peteĩ mes guive Moisés oipapa vaekue heʼi haguéicha Ñandejára, ohupyty 22.000.   Moisés ojapo péicha ha oipapa Israel ñemoñare raʼy ypykue.  Oguerekóva peteĩ mes guive, ohupyty 22.273.  Tupã heʼi Moiséspe:   —Topyta che mbaʼerã levíta kuéra, Israel ñemoñare raʼy ypykue rekovia ha ta che mbaʼerã avei levíta kuéra rymba raʼy ypykue, Israel ñemoñare mymba raʼy ypykue rekovia.  Moisés ojapo péicha,  ha ombyaty 1.365 pláta pehẽngue, tenda marangatu pegua viru,  ha omeʼẽ Aarón ha itaʼýra kuérape, Ñandejára heʼi haguéicha. Ñandejára heʼi Moisés ha Aarónpe,  oipapa haguã levíta kuéra Quehat ñemoñare aty ha ojohogaguáva,  Tomoĩ hiʼári ahoja jegua mymba pirekuégui ha upéva ári toipyso jey ahoja jegua poyvi pytãgui ha tomoinge pe Karameguã argólla kuáre hiʼýva, ojegueroja haguã.   Upéi toipyso peteĩ ahoja hovy pe mesa ári oñemoĩháme umi mbuja oñekuaveʼẽva Ñandejárape ha tomoĩ upépe umi ñaʼẽmbe, kucharõ, kópa ha járra kuéra ojeporúva oñekuaveʼẽ haguã mbaʼe rykuere ha avei pe mbuja oñekuaveʼẽ mantéva.  Toipyso ahoja pytã opa koʼã mbaʼe ári, tomoĩ hiʼári peteĩ ahoja mymba pirekuégui ha upéi tomoinge ijargólla kuáre hiʼýva reroja haguã.   Tojahoʼi ahoja hovýpe mbaʼe rendy pyenda, mbaʼe rendy kuéra, imopotĩha, iñaʼẽmbeʼi ha umi mbayru kuéra ojeporúva ñandyryrã.  Opa umíva toñuã mymba pirekuépe ha tomoĩ yvyra ári ojegueroja haguã.   Upéi toipyso ahoja hovy altar óro ári, tojahoʼi mymba pirekuépe ha tomoinge ijargólla kuáre hiʼýva ojegueroja haguã.  Tombyaty opa umi tembiporu tenda marangatu pegua, toñuã peteĩ ahoja hovýpe, tojahoʼi jey mymba pirekuépe ha tomoĩ yvyra ári ojegueroja haguã.  Tomopotĩ ñandy ha tanimbúgui altar ha toipyso hiʼári ahoja pytã.  Tomoĩ upépe opa tembiporu altar pegua. Umíva hína myatatĩha, tenedor, pála ha tása guasu. Upéi tojahoʼi mymba pirekuépe ha tomoinge ijargólla kuáre hiʼýva, ojegueroja haguã.  Oñepyrũ vove ojekuʼe oñeĩhágui, levíta kuéra Quehat ñemoñare togueroja opa mbaʼe, Aarón ha itaʼýra kuéra oikopa rire hembiapópe. Ani angáke levíta kuéra opoko umi mbaʼe oñemomarangatu vaekue Ñandejárape guarãre, cháke opoko ramo omanóta. Levíta kuéra Quehat ñemoñare ogueroja vaerã umi mbaʼe oĩva Jotopa Rógape; upéva hembiaporã.   Paʼi Eleazar, Aarón raʼy, toñangareko ñandyry rehe ojeporúva mbaʼe rendy kuérape, insiénso ryakuã porãre, trígo ñekuaveʼẽre, ñandyry rehe ojeporúva oñemomarangatu haguã Ñandejárape guarã ha opa umi mbaʼe Jotopa Róga peguáre oñemomarangatu vaekue Ñandejárape guarã.   Ñandejára heʼi Moisés ha Aarónpe:   Ani haʼe kuéra oike ohecha umi mbaʼe oñemomarangatúva Ñandejárape guarã, cháke omanóta hikuái.   kuimbaʼe kuéra oguerekóva 30 áño guive 50 peve, ikatupyrýva Jotopa Róga rembiapópe.  Haʼe kuéra togueroja koʼã mbaʼe:  Poyvi sãingo Tekohápe oĩva, Jotopa róga, ijahoja, itóldo mymba pire kuégui, poyvi sãingo Jotopa Róga rokẽ megua.  Umi poyvi sãingo oĩva Jotopa Róga korapy jerére, poyvi sãingo korapy rokẽ megua isã nguéra reheve, ha opa mbaʼe hesegua.  Aarón ha itaʼýra kuéra toisãmbyhy Guersón guápe hembiapo ha imbaʼe rerojápe. Peẽ pemaʼẽta mbaʼéichapa ojapo umi mbaʼe ojeʼéva chupe kuéra.  Kóva hína Guersongua rembiaporã Jotopa Rógape. Haʼe kuéra ogueroja ramo koʼã mbaʼe toisãmbyhy chupe kuéra paʼi Itamar, Aarón raʼy.   Ñandejára heʼi Moiséspe oipapa haguã levíta kuéra Merarí ñemoñare ha ojohogaguáva,  Peteĩ-teĩ ojepapa ha peteĩ-teĩme ojeʼe hembiaporã, Ñandejára heʼi haguéicha Moiséspe. Ñandejára heʼi Moiséspe:   Ere Israel guápe omosẽ haguã mombyry tekohágui umi ikuru vaívape térã kuimbaʼe imombary syrývape, térã ipotĩʼỹvape opoko haguére teʼõnguére.  Israel ñemoñare ojapo pe Ñandejára heʼíva Moisés rupi ha omosẽ okápe opa umívape.   ombyasy rire iñangaipa, tomyengovia opa mbaʼe ohundi vaekue ha upéva ári tomyengoviave 5gui peteĩ opa mbaʼére.  Ha omano ramo pe hapicha upéva ha ndoguerekói igénte oñemyengovia haguãme, tomeʼẽ upéva Ñandejárape paʼípe guarã. Tomeʼẽ avei peteĩ ovecha mácho oñekuaveʼẽ haguã mymbajuka  ojeheja rei haguã angaipa.   “Opa umi mbaʼe kuaveʼẽ Israel ñemoñare ogueraháva paʼípe Ñandejárape guarã, topyta paʼípe imbaʼerã.  Opa mbaʼe oñekuaveʼẽva Ñandejárape ha ojereraháva paʼípe, opyta paʼípe guarã.”   Opáichavo pe kuimbaʼe togueraha hembireko paʼípe ha togueraha avei 2 kílo huʼitĩ seváda oñekotevẽva oñekuaveʼẽ haguã ha ani oñohẽ hese ñandyry térã omoĩ hese insiénso. Upéva niko hína ména selóso mbaʼe kuaveʼẽ, oikuaaséva hembireko rembiapo vaikue.   Upéi tomosarambi pe kuña akã rague ha tomoĩ pe kuña pópe pe mbaʼe kuaveʼẽ huʼitĩ seváda. Ipópe paʼi toguereko pe mbayru y iróva reheve oguerúva jeharu.  Upéi tomeʼẽka iñeʼẽ pe kuñáme Ñandejára rérape ha teʼi paʼi: “Oime ramo neremyakã ratĩri raʼe ne ménape, tojehuʼỹ ndéve mbaʼeve reʼúvo ko y oguerúva jeharu.  Ha oimérõ remyakã ratĩ ha reñemongyʼa raʼe, rekévo ne menaʼỹva ndive,  Ñandejára ta ne moingo ijaheipy ramo. Haʼe tomoñyñýi ne rambepi ha ta ne mbopyʼa ruru.  Ko y oikévo nde pyʼápe ta ne mbopyʼa ruru ha tomoñyñýi ne rambeipy.” Pe kuña teʼi: “Ta péichake. Tojapo katu péicha Ñandejára.”  Upérõ paʼi tohai pe ñeʼẽ jeharu rehegua kuatiápe ha tojohéi upéva y iróvape.  Pe kuña omboyʼu mboyve pe y iróva ikatúva ombohye rasy chupe,  paʼi togueraha pe huʼitĩ seváda kuña pógui altárpe oikuaveʼẽ haguã Ñandejárape ombokachávo  henondépe.  Upéi tohupi ipo renyhẽ pe huʼitĩ sevádagui mbaʼe kuaveʼẽ ramo ha tohapy altar ári. Ipahápe toʼuka kuñáme pe y iróva.  Oime ramo haʼe omyakã ratĩ raʼe iménape pe y ombohye rasýta, ombopyʼa rurúta chupe ha omoñyñýita hambeipy. Pe kuña ojererekóta ijaheipy ramo.  Ha oimérõ ndojapói raʼe mbaʼeve ivaíva, pe y ndojapo moʼãi hese mbaʼeve ha ikatúta imemby jey.   Iména rehe ndojái mbaʼeve ha pe kuña, oimérõ hembiapo vai raʼe, oikóta hese pe ivaíva ojeʼe vaekue. ndoʼúi vaerã kaguy térã mbaʼeve oporomongaʼúva, térã vinágre ojejapóva kaguy térã mbaʼe oporomongaʼúvagui; ndoʼúi vaerã avei parralʼa rykuere, térã parralʼa, tahaʼe hiʼajúva, tahaʼe oñembopiru vaekue.   Oiko aja nasaréo ramo ani hoʼu mbaʼeve ojejapóva parral águi, térã haʼỹingue, térã ipirekuénte jepe.   Oiko aja nasaréo ramo toheja okakuaa iñakã rague ha ani oñeñapĩka.  Oiko aja nasaréo ramo oñemomarangatu Ñandejárape guarã.   Oĩ ramo hoʼáva omano rei pe nasaréo ypýpe ha iñakã rague oñemongyʼa upevakuére, tohaʼarõ 7 ára ha upéi toñemyakã perõuka; péicha ipotĩta.  Pe ára 8 haguépe togueraha mokõi jeruti térã mokõi pykasu raʼy Jotopa Róga rokẽme ha tomeʼẽ paʼípe.  Paʼi toikuaveʼẽ peteĩ guyra mymbajuka  ramo ojeheja rei haguã angaipa ha pe ambue toikuaveʼẽ mymbahapy  ramo, nasaréo ipotĩ haguã kyʼágui ojáva hese oĩ haguére teʼõngue ypýpe. Pe árape avei iñakã rague oñemomarangatu jey Ñandejárape guarã.  Ha tombopyahu jey iñeʼẽ nasaréo reko rehegua omeʼẽ vaekue Ñandejárape, ojepapa jey haguã chupe umi ára ohasátava nasaréo ramo. Omongyʼa haguére iñakã rague niko ndojepapavéi vaekue chupe.   Togueraha avei peteĩ ajaka oĩháme mbuja ovuʼỹva koʼãichagua: mbuja ojejapóva trígo kuʼi iporãvévagui oñembojeheʼáva ñandyry reheve ha mbuja pererĩ oñemonáva ñandyrýpe. Koʼãvape tombojoapy pe trígo ha kaguy ñekuaveʼẽ.   Paʼi toikuaveʼẽ Ñandejárape mymbajuka ojeheja rei haguã angaipa ha mymbahapy.  Tomymbajuka joajurã pe mácho, toikuaveʼẽ pe ajaka imbuja reheve ha tojapo avei pe trígo ha kaguy ñekuaveʼẽ.  Jotopa Róga rokẽme upe nasaréo tomyakã perõuka ha tohapy umi akã rague pe tata ojehapyhápe mbaʼe kuaveʼẽ joajurã.  Upéi paʼi tomoĩ pe nasaréo pópe ovecha mácho lómo ojýmava, peteĩ mbuja ovuʼỹva ha peteĩ mbuja pererĩ.  Upérõ paʼi tombokacha umíva Ñandejára renondépe, oñemboykégui Ñandejárape guarã ha topyta paʼípe. Avei pe ovecha mácho pytiʼa ha hetyma paʼípe guarãva voi. Upe rire pe nasaréo ikatúma hoʼu kaguy.   Koʼãva hína tembiapoukapy nasaréo rehegua. Oime ramo pe nasaréo omeʼẽ raʼe iñeʼẽ ijeheguínte Ñandejárape oikuaveʼẽtaha chupe peteĩ mbaʼe, ojapo vaerã iñeʼẽ omeʼẽ vaekue. Ha tojapo avei umi mbaʼe ojapo vaerã omoguahẽvo huʼãme inasaréo reko.   “Ñandejára ta nde rovasa ha toñangareko nde rehe.   Ñandejára ta hory nde rechávo ha tohechauka ndéve pyʼa porã.   Ñandejára ta nde rayhu ha tomeʼẽ ndéve pyʼa guapy.”   Ha Ñandejára heʼi: “Haʼe kuéra ohenói ramo che réra ohovasávo Israel guápe, che ahovasáta chupe kuéra.” Moisés, omopuʼã rire pe Jotopa Róga, omboyke Ñandejára peguarã oñohẽvo ñandyry hese ha hembiporu kuérare.  Upérõ umi 12 myakãhára oipytyvõ vaekue Moiséspe oipapa haguã Israel ñemoñare,  ogueru Ñandejárape imbaʼe kuaveʼẽ ramo: 6 karréta ha 12 guéi: peteĩ karréta mokõi myakãhára rehe ha peteĩ guéi peteĩ-teĩre. Haʼe kuéra oikuaveʼẽ rire umi mbaʼe,  Ñandejára heʼi Moiséspe:   —Umi mbaʼe oñekuaveʼẽ vaekue tojeporu Jotopa Róga rembiapópe. Emeʼẽ levíta kuérape toiporu hikuái oikotevẽháicha hembiapópe.   Upérõ Moisés omeʼẽ umi karréta ha guéi levíta kuérape.  Omeʼẽ mokõi karréta ha irundy guéi Guersón guápe,  irundy karréta ha 8 guéi Merarí guápe. Hembiapópe oisãmbyhy vaerã chupe kuéra Aarón raʼy Itamar.  Moisés katu nomeʼẽi karréta ha guéi Quehat guápe. Haʼe kuéra oñangareko mbaʼe Ñandejára peguarã oñemomarangatúva rehe ha ogueroja umíva ijatiʼýre.   Myakãhára kuéra ogueru avei imbaʼe kuaveʼẽ upe árape oñemomarangatu haguépe altar  Ñandejára peguarã.  Ñandejára heʼi Moiséspe: —Ára peteĩ-teĩme togueraha imbaʼe kuaveʼẽ peteĩ umi 12 myakãhárava oñemomarangatu haguã altar Ñandejárape guarã:   Moisés oikévo Jotopa Rógape oñeʼẽ haguã Ñandejára ndive, ohendu haʼe oñeʼẽha chupe Ñeʼẽ meʼẽ Karameguã mbotyha ári guive, umi mokõi tekove ipepóva paʼũme. Ñandejára heʼi Moiséspe:   —Ere Aarónpe, haʼe omoĩ ramo umi 7 mbaʼe rendy ipyendápe, tomoĩ ohesape haguãicha henondévo.   Aarón ojapo péicha ha omoĩ umi mbaʼe rendy omomaʼẽ pype henondévo.  Ipy guive huʼã meve pe mbaʼe rendy pyenda ojejapo oroitégui martíllo mbotápe, ohechauka haguéicha Ñandejára Moiséspe.   Ñandejára heʼi Moiséspe:   —Eipeʼa levíta kuéra, Israel ñemoñare apytégui, ha emopotĩ chupe kuéra,  Remopotĩ ha reikuaveʼẽ rire levíta kuéra mbaʼe kuaveʼẽ oñembokacháva ramo, oñepyrũta ombaʼapo Jotopa Rógape.  Che aiporavo chupe kuéra che mbaʼerã Israel ñemoñare raʼy ypykue rekovia ha haʼe kuéra che mbaʼe añónte hína.  Ajuka ramo guare Egiptogua raʼy ypykue, amboyke vaekue che mbaʼerã Israel ñemoñare raʼy ypykue ha hymba raʼy ypykue avei.   Koʼágã aiporavo chupe kuéra, Israel ñemoñare raʼy ypykue rekovia,  ha amoĩ Aarón ha itaʼýra kuéra pópe Israel ñemoñare mbaʼe kuaveʼẽ ramo, ombaʼapo haguã Jotopa Rógape Israel ñemoñare rekovia. Hembiapo kuéra rupi Ñandejára oheja reíta Israel guápe iñangaipa. Upévare Israel ñemoñare oñemboja ramo Jotopa Róga ypýpe, noñehundi moʼãi.   Péicha Moisés, Aarón ha opa Israel ñemoñare omeʼẽ levíta kuéra Ñandejárape, haʼe heʼi haguéicha Moiséspe.  Levíta kuéra oñemopotĩ ha ojohéi ijao, ha Aarón omboyke chupe kuéra Ñandejárape guarã, mbaʼe kuaveʼẽ oñembokacháva ramo. Haʼe avei ojapo levíta kuéra ñemopotĩ Ñandejárape guarã.  Israel ñemoñare ojapo opa mbaʼe Ñandejára heʼi vaekue Moiséspe levíta kuéra rehegua. Péicha levíta kuéra ojeporavo hembiapo haguã Jotopa Rógape Aarón ha itaʼýra kuéra po guýpe.   Ñandejára heʼi Moiséspe:   —Omboty rire 25 áño pe levíta hembiapóta Jotopa Rógape,  Ñandejára oñeʼẽ Moiséspe yvy ojeikoʼỹha Sinaí guápe, áño mokõiháme oñesẽ hague Egíptogui, méspe hérava Nisán, ha heʼi chupe:   Upérõ Moisés heʼi Israel guápe ombyarete haguã Páskua,  ha 14 Nisán kaʼaru haʼe kuéra ojapo péicha yvy ojeikoʼỹha Sinaí guápe. Maymáva ojapo opa mbaʼe Ñandejára heʼi haguéicha Moiséspe.   Ha oĩ kuimbaʼe ipotĩʼỹva  opoko haguére teʼõngue rehe ha upéva rehe ndaikatúi ombyarete Páskua upe árape. Umíva oho Moisés ha Aarón rendápe,  ha heʼi chupe kuéra: —Oja ore rehe potĩʼỹ ropoko haguére teʼõnguére. Ndaikatúi chénepa ore rombyarete avei Páskua ore rapicha kuéra ndive?   Moisés heʼi chupe kuéra: —Pehaʼarõ taporandu mbaʼépa heʼi Ñandejára.   Ñandejára heʼi Moiséspe,  heʼi haguã Israel guápe: —Oĩ ramo pende apytépe térã pene ñemoñare apytépe tapicha ipotĩʼỹva opoko haguére teʼõnguére, térã oho vaekue mombyry ha ombyaretese Páskua,  Pe arai opuʼã ramo, Israel ñemoñare oñepyrũ oguata ha opyta jey pe arai opytahápe.  Israel ñemoñare opuʼã hekohágui ha oguata hapére Ñandejára heʼi vove, ha haʼe heʼi vove avei opyta jey. Pe arai opyta aja Jotopa Róga ári, haʼe kuéra opyta upépe.  Pe arai opyta are ramo Jotopa Róga ári, haʼe kuéra ojapo pe Ñandejára heʼíva ha ndohói pégui.  Sapyʼánte pe arai opyta Jotopa Róga ári ára mbovy mínte. Opáichavo haʼe kuéra opyta hekohápe térã oho pégui Ñandejára heʼiháicha arai rupi.  Sapyʼánte pe arai opyta pyhare guive koʼẽmba pevénte. Pe arai opuʼã vovénte, ára térã pyharépe, haʼe kuéra opuʼã jeýma oho.  Pe arai opyta ramo mokõi ára, térã peteĩ mes, térã peteĩ áño, opyta aja Jotopa Róga ári haʼe kuéra ndokuʼéi, opuʼã vove katu haʼe kuéra opuʼãma avei oho hapykuéri.  Haʼe kuéra omoĩ hekoha opyta haguã, térã omopuʼã oho haguã, iñeʼẽ rendúvo Ñandejárape. Omombaʼe guasu Ñandejárape, haʼe heʼi haguéicha Moisés rupi. Marandu Ñandejára ohenduka vaekue Abdíaspe. Rohendu Ñandejára oñeʼẽ ramo. Ñeʼẽ rerahaha oñemondo tetã nguéra rupi ha heʼi: “Néike jaháke ñañorãirõ Edom ndive.” Tupã Ñandejára heʼi Edómpe:   “Romomichĩta tetã nguéra apytépe, ha reñemotĩ etereíta.   Rejejapo itereígui rejavy. Reiko ita kuápe yvate ha upévare reimoʼã ndaipóri moʼãiha ne mongúiva.   Jepe taguatóicha yvate rejupi ramo ha rejaitypo mbyja apytépe, upégui che roitýta.” Ñandejára heʼi:   “Mondaha ou ramo ndéve pyhare, ndogueraha moʼãi opa mbaʼe. Ou ramo ndéve parral poʼoha, parral mbovymi ohejáta ndéve. Nde rehe ijaʼeʼỹva katu ou ne rundiete voi.   Mbaʼeichaite peve piko reñemonda Esaú! Reñemoperõ mbaite!   Ne ndive oĩva ne mbotavy, ne mosẽ nde yvy teégui. Umi ne ndive okarúva jepe oñemoĩ nde rehe, ha umi rejeroviaha ne moñuhã. Itavy eterei pe Edom!”   Ñandejára heʼi: “Ainupã ramo Edómpe, ahundíta opa iñarandúva, ha umi oikóva Esaú yvyty rupi ndoikuaa moʼãi mbaʼeve.   ñorãirõhára Temangua oryrýi osusũmbáta, ha Esaú yvyty rupi avave oikovéva ndopyta moʼãi.   Reñemotĩ ha reñehundietéta voi, reinupã ha rejuka haguére nde ryvy Jacóbpe.   Umi mombyrygua ojokárõ guare Jerusalén rokẽ ha omondapa imbaʼeta, nde reñemboyke vaekue! Oñombojaʼo imbaʼeta ha oguerahapa ramo, nde vaekue peteĩ haʼe kuérava!   Nderevyʼái vaerã moʼã upe ára hoʼa vai haguépe chupe kuéra. Nderevyʼái vaerã moʼã rehechávo Judá oñehundi. Nereñembohorýi vaerã moʼã, haʼe kuéra oñehundi ramo.   Ndereikéi vaerã moʼã pe távape ohasa asy aja, ha neremondái vaerã moʼã imbaʼeta hoʼa vai ramo chupe.   Nderepytái vaerã moʼã tape kuʼápe rejuka haguã umi okañývape, ha neremeʼẽi vaerã moʼã chupe kuéra imuñahárape.   Rejapo haguéicha nde rapicháre oñemyengoviáta ndéve!” “Hiʼaguĩma Ñandejára ára tetã nguérape guarã.   Peyʼu haguéicha iróva che yvyty marangatúpe, peichaite iróta hína tetã nguérape ha hoyʼúta hyguãtã meve, ndopytavéi peve avave.   Yvyty Sión katu Tupãme oñemboykéta ha upépe oĩta okañýva ha oikovéva.   Tatáicha hínata Jacob ñemoñare, tataʼy rendýicha hínata José ñemoñare. Esaú ñemoñare katu kapiʼi pirukuéicha okái ha ikusuguéta opytávo ha ndopyta moʼãi avave Esaugua.” Che, opa mbaʼe Jára, upéicha haʼe.   Sión yvytýpe torypápe ojupíta heʼi haguã mbaʼépa oikóta umi Esaú yvytýpe oikóvagui. Ha Ñandejára oguapýta oisãmbyhy. Che, Pablo, che akãsãva hína Cristo Jesús rehehápe, ha ñane pehẽngue Timoteo, romomaitei Filemónpe, rohayhuetéva ore rembiapo irũ,  ha Jesucristo iglésiape ijatýva hógape. Upéicha avei, ñane reindy Apia ha ñane pehẽngue Arquípope,  ñane irũva avei ñane rembiapópe.  Tupã ñande Ru ha Ñandejára Jesucristo tohekuavo ipytyvõ ha ipyʼa guapy pende ári.   Katuete che ameʼẽva che aguije Tupãme che manduʼávo nde rehe che ñemboʼépe,  oñemombeʼu rupi chéve mborayhu rerekóva ha mbaʼéichapa rejerovia Ñandejára Jesús rehe ha opa umi Tupã mbaʼévare.  Ha ajerure Tupãme, ne rembiapo voi oikuaauka haguã ndéve opa mbaʼe porã ikatúva jajapo Crístope jahayhúgui.  Che mbovyʼa ha che mokyreʼỹ ne mborayhu. Nde niko che pehẽngue, remyenyhẽva pyʼa pytuʼúgui opa Tupã mbaʼévape.   Upévare, ikatu ramo jepe Cristo apóstol ramo haʼe ndéve rejapo haguã,  iporãve chéve ajerure ndéve, mborayhu rérape. Che, Pablo, che tujámava, ha koʼágã aiméva hína yvyrakuápe Cristo rehehápe,  ajerure ndéve rejapomi vaerã che raʼy Onésimo rehe, añeñandúgui itúva ramo, ñande jeroviápe, ko yvyrakuápe.   Ymave, Onésimo ndéve guarã ndahaʼéi vaekue peteĩ tembiguái mbaʼeverã iporã guasúva. Ha ágã katu iporã ñandéve guarã, chéve guarã ha ndéve guarã avei.  Amondo jey ndéve, haʼe niko che raʼy ahayhúva.  Che niko aipota vaerã moʼã opyta koʼápe che ndive, che pytyvõ haguã nde rangue, aime aja yvyrakuápe, Cristo marandu rehehápe.  Ha niko ndajaposéi mbaʼeve nde remoneĩ mboyve, ikatu haguã che pytyvõ, ndahaʼéi che pytyvõ vaerãgui, che pytyvõséguinte.  Ikatu niko oime Onésimo ojei nde hegui raʼe sapyʼami, rereko haguã chupe upe rire opa ára guarã,  ndahaʼe véima tembiguáicha, iporãvéva tembiguáiguima katu, peteĩ ne pehẽngue rehayhúvaicha. Che ahayhu eterei chupe. Ha nde, rehayhuve vaerã katu chupe, ha ndahaʼéi yvypóraicha añónte. Ne pehẽngue Ñandejára reheguáva ramo katu avei.   Aipórõ, che rereko ramo ne pehẽnguérõ Cristo reroviaha reheguáva ramo, emoguahẽ chupe, che moguahẽva ramo guáicha chéve voi.  Oime rire ojapo vai nde rehe térã oguereko ohepymeʼẽ vaerã ndéve, che amyengoviáta ndéve.  Che, Pablo, che po rupi amoĩ ko kuatiáre: che ahepymeʼẽta. Ndaʼéiko ndéve hína nde voi rerekoha rehepymeʼẽ vaerãha chéve nde jehe.  Upéicha, che pehẽngue, ajerure ndéve rejapomi haguã ko ajeruréva, Ñandejára rérape. Emombytuʼumi che pyʼa, Cristo rayhupápe.  Arahauka ndéve ko kuatia, aikuaa porãgui ne ñeʼẽ rendutaha, ha aikuaa rejapovetaha katu ko ajerurévagui.  Ha upéi ave, embosakoʼi che rendaguã. Ahaʼarõite Tupã ohendúvo pene ñemboʼe ohejataha chéve aha pohechávo.   Che maitei Epáfraspe,  pe Jesucristo rayhupápe che moirũ vaekue yvyrakuápe.  Ha avei, Marcos,  Aristarco,  Demas  ha Lúcaspe,  che pytyvõ vaekuémi che rembiapópe.  Ñandejára Jesucristo tohekuavo pende ári ipytyvõ. Che Pablo ha Timoteo, Cristo  Jesús rembiguái, pomomaitei opa umi Tupã mbaʼéva táva Filipos guápe,  ojoajúva Cristo Jesús rehe, ha avei opa umi omyakãva pende aty ha ipytyvõhára kuérape.   Tupã ñande Ru ha Ñandejára Jesucristo tohekuavo hemimeʼẽ ha ipyʼa guapy pende ári.   Che manduʼa vove pende rehe ameʼẽ che aguije Tupã che Járape,  ha añemboʼévo, katuete ajerure vyʼapópe pende rehe,  ñambaʼapo vaekue niko oñondive marandu porã ñemyerakuãme, iñepyrũha guive koʼagãite peve.  Aikuaa porã Tupã, omoñepyrũ vaekue hembiapo pende pype, omoguahẽtaha huʼãme  Jesucristo ou jeyha ára peve.  Hekopete ahaʼarõ upéicha pende hegui, poguerekógui che pyʼa rugua itépe, ha peẽ pehupyty haguére che ndive pe pyʼa porã Tupã ohechauka vaekue chéve, tahaʼe aimérõ koty ypytũme térã mburuvicha kuéra renondépe añeʼẽ haguã marandu porã  rehehápe.  Tupã oikuaa mbaʼeichaitépa pohecha gaʼu opavavépe, Cristo Jesús niko omoĩ che pype pohayhu haguã che pyʼaite guive.  Añemboʼérõ ajerure imborayhu tokakuaave ohóvo, ha Tupã tomeʼẽ peẽme mbaʼe kuaa ha arandu,  peiporavo tapia haguã pe iporãvéva. Upéicha ikatúta pende reko potĩ ha peguata tenonde peñepysãngaʼỹre. Cristo ou jeyha ára peve.  Peẽ niko peraháta pende po renyhẽte tembiapo porã, Jesucristo rupi, Tupã ojererohory ha oñemombaʼe guasu haguã.   Che pehẽngue kuéra, aipota peikuaa, umi chéve ojehu vaekue iporãve hague uvei evangelio oñemyerakuã haguã.  Oimérõ jepe omyerakuãva Crístope ipyʼa rasýgui che ndive ha che mbohovái haguãnte, oĩ avei omyerakuãva pyʼa porãme.  Oĩ omyerakuãva Crístope che rayhúgui, oikuaa pype Tupã che moĩ hague koʼápe añeʼẽ haguã evangelio rehehápe,  oĩ katu ojapóva haʼenteségui ha tova mokõime, oimoʼãgui péicha che mbopyʼa rasyvetaha ko koty ypytũ aimeháme.  Marãve ndoikói. Tahaʼe pyʼa porãme térã tova mokõime, Cristo oñemyerakuãma guive, upéva che mbovyʼa. Ha avyʼavétante hína,  aikuaa niko opa koʼã mbaʼe ou porãtaha chéve asẽ haguã sãʼỹme, peẽ peñemboʼe rupi che rehe, ha Cristo Espíritu che pytyvõ rupi.  Aikuaa porã eterei Tupã nda che reja vai moʼãiha, jepiguáicha uvei ohechaukataha che rupi opavave rovake Cristo tuichaha, tahaʼe aikove ramo, tahaʼe amano ramo.  Chéve guarã niko che rekove hína Cristo,  ha amanórõ katu aime porãvéta.  Opáichavo, iporãvétarõ aikove Tupã rembiapópe guarã, ndaikuaái mbaʼépa aiporavóta,  Hasy aiporavo haguã. Amanose aiko haguã Cristo ndive, upéva niko iporãvéta chéve guarã.  Pende rehehápe katu iporãve aikove ramo.  Upévare aikuaa apytavetaha pene ndive poipytyvõve haguã, pekakuaave ha pevyʼave haguã pende jeroviápe.  Upéicha pe che rereko jeýta pene ndive, ha che rupi pevyʼavéta Cristo mbaʼégui peẽ.   Peiko kena oiko haguãicha umi ogueroviáva Cristo evangelio. Ahárõ térã ahaʼỹrõ pohecha, tahendu peimeha oñondive peteĩ pyʼápe, peñehaʼãvo pemyerakuã evangelio.  Ani pekyhyje umi pende rehe oñemoĩvagui. Péicha niko ojechauka porã haʼe kuéra oñehundiha ohóvo, peẽ katu peñepysyrõha. Kóva ou hína Tupãgui.  Cristo rehehápe niko ndahaʼéi peẽ pejeroviánteva hese, pehasa asy avei katu hendive.  Peẽ ha che ñaime peteĩ ñorãirõmente. Pehecháma vaekue mbaʼéichapa añorãirõ rakaʼe,  ha koʼágã pehendu mbaʼéichapa añorãirõ ahávo. Oimérõ Cristo omeʼẽ raʼe peẽme ipokatu peporomokyreʼỹ haguã, pe mborayhu pene atõi ramo peporombovyʼa jey haguã, opavave pehupyty ramo peteĩ Espíritunte, peporoporiahurereko kuaárõ,  pe che myenyhẽna vyʼágui peikóvo oñondivepa peteĩ pyʼápe, peñembojoajúvo oñondive peteĩ mborayhúnte, peteĩ espíritunte ha peteĩ tembipotánte.  Ani pejapo mbaʼeve peẽnteségui térã pejejapógui, jejapoʼỹme uvei ha peteĩ-teĩ toguereko hapichápe mbaʼeguasuvérõ guáicha chugui.  Avave tohekaʼỹ pe chupénte ou porãva, pe ou porãva hapicha kuérape avei katu.   Peiko kena ojoapytépe Cristo oiko haguéicha,  haʼe niko, Tupã vaekue,  opáichavo nahakateʼỹi Itupã rekóre,   opoi vaekue uvei pe imbaʼévagui ha oiko tembiguái ramo. Oikóvo oikoháicha opa yvypóra, ou yvy ári ñandeichagua yvypórarõ.   Oñemomirĩ ijupe voi, iñeʼẽ rendúvo omano meve osãingohápe kurusúre.   Upévare Tupã ohupi chupe yvateve opavavégui, ha omeʼẽ chupe upe téra oĩva opa téra ári,   ikatu haguãicha Jesús réra renondépe, oñesũ opavave oĩva yvágape, yvýpe ha yvy guýpe   ha opavave ohechakuaa haguã Jesucristo Ñandejaraha, Tupã pe Túva oñemombaʼe guasu haguã.   Upévare, che pehẽngue pohayhúva, pene ñeʼẽ rendu haguéicha chéve opa ára, ndahaʼéi aime ramo guare pende apytépente, koʼýte kena pene ñeʼẽ rendu koʼágã che poreʼỹme. Pembaʼapo kena pene ñesẽ ivaívagui rehehápe pende pyʼaite guive.  Tupã voi niko pende poriahurerekógui pene pytyvõ peipota haguã pe iporãva, ha pene pytyvõta pemoguahẽ haguã huʼãme.   Pejapo kena opa mbaʼe pengururuʼỹre ha pekaguaiʼỹre ojuehe,  ani haguã avave ojuhu heʼi vaerã pende rehe, ha peiko haguã Tupã raʼy imarãʼỹva ramo koʼã tekove aña ha mbaʼe vai apoha apytépe.  Ijapytépe kuéra pemimbi peẽ mbyjaitáicha pyhare.  Peñemohatã kena pe marandu oporomoingovévare. Upéicha, oúvo Cristo che pyʼa rory vaerã pende rehe, aikuaa pype nañani reíri ha nambaʼapo reíri hague.  Che rekove jepe ojepeʼárõ che hegui, oĩmbave haguã pe kuaveʼẽmby peropojáiva Tupãme pejerovia rupi, che avyʼa ha ambojaʼóne pe vyʼa pene ndive.  Pevyʼáke peẽ avei ha peike che vyʼápe.   Ñandejára Jesús oipotárõ amondose pene rendápe Timoteo,  avyʼa haguã aikuaávo mbaʼéichapa peiko,  Haʼéicha ipyʼa peteĩva che ndive ha añetehápe ojepyʼapýva pende rehe ndarekói ambue.  Opavave oheka pe ijupe guarãnteva, ndahaʼéi pe ou porãva Jesucrístope.  Peẽ katu peikuaa mbaʼéichapa ombaʼapo Timoteo ha che pytyvõ evangelio ñemyerakuãme, che raʼy tee ramo guáicha.  Amondose hína peẽme aikuaa vove mbaʼépa oikóta che hegui.  Ajerovia jepe Ñandejárare, che avei vokóinte ahataha pene rendápe.   Upéicha avei ajuhu tekotevẽha amondo ñane pehẽngue Epafrodítope, che irũ tembiapópe ha ñorãirõme, peẽ voi pembou vaekue oñangareko haguã che rehe.  Haʼe pende recha gaʼu ha ojepyʼapy eterei peẽ peikuaa haguére hasyha.  Hasýko añete kuri ha haimete omano, Tupã katu oiporiahurereko chupe, ha ndahaʼéi chupénte, chéve avei, ani haguã ajepyʼapyve ko ajepyʼapy háguima,  Upévare amondo pyaʼe pene rendápe, pevyʼa haguã pehecha jeývo chupe ha che avei avyʼa mive haguã.  Perohory chupe Ñandejára rérape ñane pehẽngue tee ramo, ha umi haʼéicha guávape perohory vaerã.  Haimete niko omano Cristo rehehápe. Omoĩ hekove ha oĩ vaekue omano haguãicha ojehu haguére chéve ha ojapo che rehe umi mbaʼe peẽ ikatuʼỹ vaekue pejapo. Che pehẽngue kuéra, pevyʼa kena Ñandejára renondépe. Chéve guarã ndahaʼéi mbaʼeve amoĩ jey ramo kuatiáre pe amoĩma vaekue, peẽme katu ou porãta.  Peñeñangarekóke umi tekove ahẽ, mbaʼe vai apoha, ojeapiʼóvagui.  Ñande hína umi añetehápe ñande rete ñamboykéva Tupãme guarã,  ñamombaʼe guasúva chupe ñane sãmbyhývo Ijespíritu, jarohorýva Cristo Jesúspe, ha ndajajeroviáiva mbaʼe oka guio guávare.  Che ikatu vaerã moʼã avei ajerovia umíva umi mbaʼére. Avave ndoguereko moʼãi chéicha mbaʼérepa ojeroviáta umívare.  Ajeapiʼo vaekue 8 ára aju ypy haguépe yvy ári, Israelguáva che, Benjamín kuérava,  hebréo teete ha hebréo raʼy, Israel guáva. Tembiapoukapy kuaápe katu fariséo  vaekue che.   Ha che rakateʼỹ etereígui ko aroviávare, apuʼã vaekue Iglésia guávare,  ha tembiapoukapy apo rehe ñañeʼẽtarõ, ndaipóri vaekue ojeʼe vaerã che rehe.  Opáichavo, opa koʼã mbaʼe amombaʼete vaekue, koʼágã ndajapói mbaʼevérõ Cristo rehehápe.  Opa mbaʼe ikatu vaerã moʼãva areko ndajapói mbaʼevérõ, ambojojátarõ che Jára Cristo Jesús rehe. Cristo rayhupápe aheja vaekue opa mbaʼe, ha areko umíva yty ramo, arekóma guive chupe che mbaʼerã,  ha ajoaju hendive ndahaʼéi tekojoja ahupyty vaekue tembiapoukapy apo rupi, Crístore ajerovia rupínte, Tupã ohupytyka chéve pe teko joja, haʼe omeʼẽva umi Crístope oguerohorývape.  Aikuaase Crístope ha añanduse che pype upe pokatu osẽva ijeikove jeýgui, ha aikese umi jehasa asy haʼe ogueropuʼaka vaekuépe.  Ajogua ramo chupe iñemanóme,  ahaʼarõ aikove jeýne haguã omanóva apytégui.   Ndaʼeséi ahupytymaha koʼã mbaʼe ha aikomaha hekoitépe. Aha hína tenonde gotyo jahecha ndahupytýipa. Cristo Jesús raẽ niko che rupyty vaekue.  Che pehẽngue kuéra, ndaʼéi ahupytýma hague. Pe ajapóva katu, añembyesarái upe tapykuépe opytávagui ha añehaʼã ahupyty pe che renondépe oĩva,  aguahẽ haguã huʼãme ha ahupyty pe yvága, Tupã ñane renoiha jahupytýva Cristo Jesús rupi.   Ñande ñane tyarõmava ñande jeroviápe, péicha ñañandu vaerã. Ha oimérõ napeñanduiha péicha, Tupã ohechaukáne peẽme.  Opáichavo, upe jahupytýma vaekue ojerureháicha jaiko vaerã.   Che pehẽngue kuéra, peiko kena che aikoháicha  ha pemaʼẽ avei umi oikóvare ore rohechauka haguéicha peẽme.  Haʼe haguéicha peẽme heta jey, ha koʼágã haʼe che resay che rováre, heta oĩ oikóva ijaʼeʼỹrõ guáicha Cristo kurusúre,  ha umíva ipahápe oñehundíta. Itupã nguéra hembipotánte, ha ojererovu umi mbaʼe oguerotĩ vaerã moʼãre. Umi mbaʼe yvy ariguánte oheka.  Ñande katu yvága ñane tetã, ha ñahaʼarõ upégui outaha ñande peʼávo ivaívagui Ñandejára Jesucristo,  omoambue haguã ñande rete poriahu ojapóvo chugui tete omimbipáva hete teéicha. Ha ojapóta, ipokatúgui omoĩ haguã ipo guýpe opa mbaʼe. Upévare, che pehẽngue kuéra pohayhu etéva ha pohechasetéva, peẽ che mbovyʼaha ha jopóivachava che rekovépe guarã, pepyta hatãkena Ñandejára ndive.   Ajerure Evódiape ha Síntiquepe avei, toiko porã oñondive Ñandejára rérape.  Ha ndéve avei, che irũ tee, ajerure reipytyvõ haguã koʼã ñane pehẽnguépe, haʼe kuéra niko che pytyvõ mbarete vaekue evangelio  ñemyerakuãme, Clemente ha umi ambue kuéra che ykére ombaʼapo vaekue ndive. Héra kuéra ojehaíma yvága pegua kuatiápe.   Pevyʼa opa ára Ñandejára rérape. Haʼe jey peẽme: Pevyʼa!   Opavave toikuaa pene mbaʼe porãha. Ñandejára hiʼaguĩma.   Ani pejepyʼapy mbaʼevére, pemoĩ uvei opa mbaʼe Ñandejára pópe pene ñemboʼépe; pejerure ha pemeʼẽ avei chupe pende aguije.   Ha Tupã omeʼẽne peẽme ipyʼa guapy, tuichavéva opa ikatu vaerãgui yvypóra ohaʼarõ. Ha pe pyʼa guapy oñangarekóne pende pyʼa ha pene ñeʼãre, Cristo Jesús rupi.   Ipaharã, che pehẽngue kuéra, pejepyʼa mongeta umi mbaʼe iporãvare, umi mbaʼe ojeapo vaerã mbaʼérõ rehe, opa hekópe guávare, opa ipotĩvare, opa oporombovyʼávare, opa herakuã porãvare. Pejepyʼa mongeta opaichagua teko marangatúre, opa ojererohory vaerãre.   Akóinte pejapo pehóvo upe che pomboʼe vaekue ha aheja vaekue peẽme pejapo haguã, umi mbaʼe pehendu ha pehecha vaekue ajapoha. Pejapo upéicha, ha Tupã oporombopyʼa guapýva oĩ vaerã pene ndive.   Avyʼaite Ñandejára rérape pene manduʼa jey haguére che rehe. Ndaʼeséiko pende resarái hague che hegui, ndaijáinte vaekue peẽme che pytyvõvo.  Ndahaʼéiko aikotevẽgui haʼéva peẽme, ahasakuaáva voínte pe arekomíva reheve.  Che mboriahukuaa ha che mbaʼéreta reko kuaa. Aime opaicharã: che ryguãtã térã che ñembyahýi haguã, arekopa haguã térã arekoʼỹ ete haguã.  Ndaipóri chéve guarã ikatuʼỹva, Cristo che mombaretéva rupi.  Upéicharõ jepe, pejapo porã che pytyvõ haguére che remikotevẽme.   Peẽ Filiposgua peikuaa avei, añepyrũrõ guare amyerakuã evangelio, ahávo Macedóniagui, pende Iglésia ñoite oguerauka vaekue chéve pene mbaʼe meʼẽ.  Tesalónicape aiko aja,  heta jey perahauka vaekue chéve che remikotevẽrã.   Ndahaʼéiko che manduʼáva hína mbaʼe meʼẽrente, aipota uvei hekovia peẽme umi pemeʼẽ vaekue.  Ha koʼágã arekopáma, ha hetave aikotevẽvagui. Peruka vaekue chéve Epafrodito rupi reheve arekopáma ha naikotevẽ véima mbaʼeve. Pene mbaʼe meʼẽ haʼe insiénso kuaveʼẽicha Ñandejára oguerohorýva.   Aipórõ Tupã che Jára omeʼẽne peẽme opa peikotevẽva imbaʼeta yvága peguágui Cristo Jesús rupi.  Tojererohory opa ára Tupã ñande Ru. Amén!   Pemoguahẽ che maitei opa umi Jesucristo rupi, Tupã mbaʼévape hína. Umi ñane pehẽngue kuéra che ndive oĩva omoguahẽ peẽme imaitei.  Avei omoguahẽ peẽme imaitei opa Tupã mbaʼéva, ha tenondete umi Roma ruvicha guasu róga peguáva.  Ñandejára Jesucristo tohekuavo pende ári hemimeʼẽ. Mitã iñarandúva ombovyʼa itúvape, itavýva katu omoñembyasy isýpe.   Imonda pyre naiporãi avavépe guarã, teko joja katu ñande peʼa manógui.   Ñandejára ndohejái heko porãvape iñembyahýi, teko aña taryrýipe katu ohape joko.   Ombaʼapoʼíva imboriahu, ikatupyrýva katu imbaʼe reta.   Ombyatýva hiʼárape iñarandu, kóga oñemonoʼõ jave okéva itavy.   Umi imbaʼe porãvape ojehovasa meme, heko añáva katu oñorãirõse mante.   Umi imbaʼe porã vaekuére maymáva imanduʼa, iñañáva katu tesaráipe opa.   Ipyʼa porãva iñeʼẽ rendu, iñeʼẽ reíva katu oñehundi.   Hekópe porã oikóva ndokyhyjéi mbaʼevégui, umi heko vaíva katu vaípe ojecháne.   Ijapeguy peguáva oporomoingo asy, továpe porã oñeʼẽva katu omeʼẽ pyʼa guapy.   Heko jojáva ñeʼẽ oporomoingove, heko añáva katu oñorãirõse manté.   Pyʼaro ogueru ñorãirõ, mborayhu katu ombogue jejavykue.   Iñarandúva jurúpe jajuhu mbaʼe kuaa, itavýva apére katu jaitýne teju ruguái.   Iñarandúva heta mbaʼe oikuaa, itavýva oñeʼẽ ramo katu ivaíva ogueroja.   Imbaʼe retávape omoʼã iviru, imboriahúva katu imboriahúgui oñehundi.   Hekopegua jajapo ramo jaikove, ñane rembiapo vai ramo katu ivaíva jeýnte ñande rehe jaity.   Oñemboʼeháicha ojapóva oikovéta, iñeʼẽ renduʼỹva katu oñehundíta.   Ohechaukaʼỹva ipochyha tekove japu hína, oñeʼẽ reíva hapicháre itavy.   Oñeʼẽ heta reíva ojavy katuete, iñarandúva katu okirirĩ kuaa.   Heko jojáva ñeʼẽ órore oñembojoja, teko aña oñandúva katu naiporãi mbaʼeverã.   Heko jojáva ñeʼẽ hetápe ou porã, ha tavýpe oikóva tavýpe jey opa.   Ñandejára rovasa ñane myakã rapuʼã, ha ñande jajapóva mbaʼeve nombojoʼái.   Umi itavývape hembiapo vai ombovyʼa, iñakã porãvape mbaʼe kuaa.   Heko añávape ojehúne okyhyjeha, heko jojávape katu oñemeʼẽne hembipota.   Heko añáva ndopytái yvytu ratã rapykuerépe, heko potĩvare katu mbaʼeve ndopokói.   Iñateʼỹva jejokuái, tesa koʼõ ha tãi jehýi, peteĩnte.   Remombaʼe ramo Tupãme reikove pukúne, nde reko aña ramo katu reikove mbykýne.   Heko jojáva remiraʼarõ oguahẽ torýpe, heko añáva katu ohaʼarõ rei.   Ñandejára oipytyvõ heko porãvape, hembiapo vaívape katu ohundi.   Heko jojáva ndokyhyjéi mbaʼevégui, iñañáva katu ndoikove chéne yvy ári.   Heko jojáva jurúgui osẽ arandu, ikũ rãimbéva katu ojejuru mbotýne.   Heko jojáva jurúgui osẽ ñeʼẽ porã, iñañáva jurúgui katu ñeʼẽ kyʼa. Ohaʼã japúvagui Ñandejára ndoikuaaséi mbaʼeve, umi ohaʼã porãva katu hoʼa porã chupe.   Umi ojejapóvape oguahẽ ñemotĩ, oñemomirĩvape katu omoirũ iñarandu.   Heko porãvape oisãmbyhy teko joja, iñañávape katu ohundi japueta.   Mbaʼe reta na ne moʼãi chéne ára pahápe, teko joja katu nde peʼáne manógui.   Hembiapo vaiʼỹva omopotĩ haperã, ha iñañávape oity heko añangue voi.   Teko joja omoingove heko potĩvape, iñañávape katu oity imbaʼe pota.   Iñañáva omanóvo omano avei hemiraʼarõ, ha ijerovia mbaʼe retáre opa rei.   Heko jojáva osẽ jejopýgui, hendaguépe hoʼa iñañáva.   Iñañáva, iñeʼẽme ohundi hapichápe, heko potĩva osẽ jejopýgui imbaʼe kuaágui.   Heko potĩva ovyʼa ramo hendive ovyʼa maymáva, ha omanórõ iñañáva katu opurahéi opavave.   Heko jojáva rovasa rupi peteĩ táva oñakã rapuʼã, iñañáva juru katu, ohundi.   Ojapoʼíva hapichápe itavy, iñarandúva katu okirirĩ kuaa.   Iñeʼẽ reíva omombeʼu oñemombeʼuʼỹ vaerã, ikarai guasúva katu omboty ijuru.   Tetã oñesãmbyhy vai ramo oñehundi, oĩháme ñemongeta katu opuʼã.   Oikuaaʼỹvare iñeʼẽ omeʼẽvape hoʼa vai, ha ojopyʼỹva héra hapicháre oiko porã.   Kuña ijukýva ojererohory, heko kyʼávare katu ojejahéi.   Oporohecha kuaáva mbaʼe iporã ojapo ijehe, ipyʼa hatãva katu oñembyai haʼete.   Iñañáva rembiapo repykue naiporãi mbaʼeverã, teko joja omyasãiva katu ohupytýne mbaʼe porã.   Teko joja rapykuéri ohóva oikove, mbaʼe vai apoha katu omano.   Ipyʼa tyaívagui Ñandejára ndoikuaaséi mbaʼeve, tape porãre oikóvape katu ohecha kuaa.   Iñañávape, katuete ndojeheja rei chéne, heko jojávape katu ndoʼa vai chéne.   Kuña porã iñakã guapyʼỹva ojogua kure itĩnguaha órovape.   Heko jojáva rembipota osẽ porãva katuete, heko añáva katu oipotávape osẽ porã ramo maymávape ombopochy.   Ipo jeráva koʼẽ koʼẽre ipoʼa, ipo jopýva katu mboriahúpe opa.   Imbaʼe porãva oñakã rapuʼã, ha oporomboyʼúva ndaijyuhéi vaerã   Hiʼupyrã oñongatupávape ndojehayhúi, oñemu ramo hese katu ojehovasa.   Mbaʼe porã ohekáva ojererohory, ivaíva rapykuéri oikóvape hoʼa vai.   Ojeroviáva imbaʼe retáre yvyráicha hogue manóne, umi heko jojáva katu hoky porã asy vaerã.   Hógare oñangarekoʼỹva opyta mbaʼeveʼỹre, ha tapicha ivýrova iñarandúva po guýpe.   Teko joja oporomoingove, mbarete katu oporojuka.   Umi heko jojávape oñemyengoviárõ hembiapokue, heko aña ha iñangaipávape piko mbaʼeichaitéta? Teko mboʼe ohayhúva ohayhu mbaʼe kuaa, ojeheko mboʼeseʼỹva katu itavy.   Ñandejára oipytyvõ imbaʼe porãvape, heko añávape katu haʼe ohundi.   Heko añáva ipyta ryrýi, heko jojáva katu hatã oĩ.   Kuña heko porãva ombovyʼa iménape, omotĩva chupe katu tãi rasy.   Heko jojáva rembipota iporãva katuete, hembiapo vaíva akãgui katu japu meme osẽ.   Iñañáva ñeʼẽ oporojuka heko jojáva ñeʼẽ katu jejopýgui oporopeʼa.   Iñañáva hoʼa ramo nopuʼã véima, imbaʼe porãva katu hatã opyrũ.   Maymáva ñande rerohory ñane akã guapy ramo, ivaíva jahaitypórõ katu ojejahéine ñande rehe.   Iporãve tapicha reko mirĩ hyguãtãva, tekove jejapo iñembyahýivagui.   Heko jojáva oñangareko hymba kuérare, iñañáva katu ndoikuaái aichejáranga.   Ikokuépe ombaʼapóva hembiʼu hetáne, itavýva katu výro reípe oiko.   Mbaʼe pota rei heko añáva ñuhã, heko jojáva katu oĩ hatã.   Iñañáva hoʼa ijuru rupi, heko jojáva katu osẽ jejopýgui.   Opa mbaʼe jaʼéva ñande rupyty jey, ha opa mbaʼe jajapóva hekovia ñandéve.   Itavývape guarã ojapóvante iporã, iñarandúva katu oporohendu kuaa.   Itavýva ipochy rei, iñakã porãva katu okirirĩ.   Añetegua heʼíva oporomboheko jojaha, hekopeʼỹ oñeʼẽva katu oporombotavypa.   Oñeʼẽmba reíva oporokutu kyse peguáicha, ha iñarandúva oporomonguera pohãme guáicha.   Añetegua heʼíva opa ára oikovéne, oñeʼẽ reíva katu ani chéne.   Iñañáva rembiapópe oĩ japu, ipyʼa guapýva ñeʼẽme katu joayhu.   Heko jojávape ndojehúi mbaʼeve ivaíva heko añávape katu hoʼa vaipa.   Ñandejára ndohayhúi ijapúvape, añetegua heʼívape katu oguerohory.   Iñarandúva ndohechaukái iñaranduha, itavývare katu itavyha mante ojekuaa.   Ikatupyrýva oporosãmbyhy, heko reíva katu ojejopy.   Jepyʼapy na ñane mbovyʼái, ñeʼẽ porã katu ñane mokyreʼỹ.   Heko jojáva ohechauka tape hapichápe, heko vaíva katu ombohape avy.   Iñateʼỹva ndohupytýi hoʼu vaerã, ikatupyrýva katu ohupyty heta mbaʼe.   Teko joja rape ñane moingove, teko aña rape katu ñane rundiete. Mitã iñarandúva iñeʼẽ rendu itúvape, ojejapóva katu nohendúi ñemoñeʼẽ.   Ñeʼẽ porãgui jahupyty mbaʼe porã, umi heko jeroviaʼỹva mbarete ombojepota.   Iñeʼẽ rakateʼỹva hekove ombopuku, oñeʼẽmba reíva katu oñehundi.   Iñateʼỹva imbaʼe pota ha mbaʼeve ndohupytýi, ikyreʼỹva katu oñakã rapuʼã.   Heko jojáva ojahéi japúre, iñañáva katu oporomotĩ ha oporomoherakuã vai.   Teko joja omoʼã heko potĩvape, teko aña katu ohundi iñangaipávape.    Oime umi oguerekoʼỹva ha oñembotuicháva, ha oime umi oñemomirĩva ha imbaʼe retáva.   Umi imbaʼe retáva virúre ojogua hekove, imboriahúva katu ndojepyʼapýi mbaʼevére.   Heko jojáva tataindýicha ohesape, heko añáva katu ogue rei.   Tekove jejapo oheka ñorãirõ, ojeheko mboʼévape omoirũ arandu.   Pyaʼe pyaʼépe guaréva opa rei, mbegue mbeguepegua katu oiko are.   Mbaʼe oñehaʼarõ aréva ogueru ñembyasy, mbaʼe jahupytýva katu ñande pyʼa ombohory.   Iñeʼẽ renduseʼỹva ombyasýne upe rire, iñeʼẽ rendúvape katu hoʼa porãne.   Iñarandúva ñeʼẽngue ombopyahu tekove, ha oporopeʼa manógui.   Iñakã guapýva ojererohory, oporombotavýva katu oñehundi.   Iñakã oiporúva oikuaa ojapóva, itavýva katu ohechauka itavyha.   Ñeʼẽ rerahaha iñañáva oporomoingo vai, ojejeroviaha katu oporomoingo porã.   Iñeʼẽ renduseʼỹva peguarã mboriahu ha jejahéi, iñeʼẽ rendúvape katu jehecha kuaa.   Tembipota ojehupytýva oporombovyʼa, ha tembiapo vaíre itavýva ojepykua.   Ne aranduse ramo eiko iñarandúva ndive, reñehundise ramo ejoaju itavývare.   Iñangaipávape omuña mbaʼe vai, heko jojávape katu ohupyty mbaʼe porã.   Heko porãva heta mbaʼe oheja hóga guápe, iñangaipáva mbaʼe katu opyta heko jojávape.   Yvy nandi ojeporuʼỹva omongaru kuaa mboriahúpe, heko añáva katu ndohejái avavépe ipype oñemitỹ.   Taʼýrape oinupãʼỹva chupe ndohayhúi, ohayhúrõ añetehápe oinupã mante vaerã.   Heko jojáva okaru hyguãtã meve, heko añáva katu opyta iñembyahýi. Kuña iñarandúva hóga omopuʼã, itavýva katu ipo rupiete ohundi.   Heko katúva omombaʼe Ñandejárape, heko vaíva katu ndoikuaaséi chugui mbaʼeve.   Itavýva jurúgui osẽ jejapo, iñarandúva ñeʼẽ chupe omoʼã.   Ndaiporihápe guéi ndaipóri kokue, ha peteĩnte jepe oĩrö opuʼã ñemitỹ.   Ombaʼe mombeʼu porãva ndaijapúi, hendaʼỹmegua heʼíva katu ijapu.   Ojejapóva oheka arandu ha ndojuhúi, iñakã porãvape katu upéva ndahasýi.   Ejeheja tapicha tavýgui, arandu nderejuhu moʼãi hendive.   Ikatupyrýva oiporavo kuaa haperã, ivýrova katu oñembotavy haʼete.   Itavýva rehe ndoguapýi hembiapo vaikue, heko potĩvape katu Tupã ohecha kuaa.   Ñande pyʼa oikuaa mbaʼépa iñembyasy, ha oikuaaʼỹvape nombojaʼói ivyʼa.   Heko añáva róga oñehundíne, heko potĩva róga katu opuʼãne.   Oime tape ikarẽʼỹvaicha, ha ijapýpe katu jajuhu mano.   Japukahápe jepe ikatu ñañembyasy, vyʼa katu opa vyʼaʼỹme.   Heko vaívape oñemyengoviáne hembiapokue, ha imbaʼe porãvape ojapo vaekue.   Ivýrova oguerovia opa mbaʼe ohendúva, iñakã guapýva katu oikuaa mamópa opyrũ.   Iñarandúva okyhyje ivaívagui ha ojei chugui, itavýva katu ojerovia ijehe ha mbaʼeve ndoikuaaséi.   Ipochy reíva ojapo oime raẽva mbaʼe, ikarai guasúva katu ojejoko kuaa.   Itavýva tavy jeýnte ohupyty, iñakã guapývape katu mbaʼe kuaa ombojegua.   Heko vaíva oñesúne imbaʼe porãva renondépe, ha iñañáva heko jojáva rokẽme.   Imboriahúvare hapicha kuéra jepe ndaijaʼéi, imboriahuʼỹvare ojeréva katu heta hetave.   Hapicháre ojahéiva ojapo ivaíva. Ha ovyʼáne umi oiporiahurerekóva mboriahúpe!   Ndojavýi ngaʼu piko hape umi mbaʼe vai ojaposéva? Umi mbaʼe porã ohekávare ojejerovia ha ojehayhu.   Opaichagua tembiapógui ñanohẽ hepykue, ñeʼẽngatu rei katu ogueru tekotevẽ.   Mbaʼe kuaa ombojegua iñarandúvape, ha itavývare katu tavy mante ojehecha.   Oñeʼẽ porãva hapicháre, oporomoingove, umi ijapúva katu ndahaʼéi jeroviaha.   Ñamombaʼérõ Ñandejárape ha jajerovia hese, ñane mitã nguéra oñemoʼãne ipepo guýpe.   Ñamombaʼérõ Ñandejárape jaikove ha ñande peʼáne mano po guýgui.   Mburuvicha guasu tuicha heta ramo hetãgua, tetãgua mbovy katu tendota mokangyha.   Hasýpe ipochýva ohechauka iñaranduha, ipochy reíva katu itavyha.   Pyʼa guapy ñande rete omohesãi, mbaʼe pota rei katu ñande kanguére okaru.   Imboriahúvape ojopýva ndohayhúi Ijapohare, oporoporiahurerekóva katu ombotuicha chupe.   Iñañávape heko aña ohundi, heko jojávape katu omoʼã hembiapokue porã.   Imbaʼe porãva akãme ojaitypo arandu, itavýva apytépe katu upéva ndojejuhúi.   Teko joja omyakã rapuʼã tetã, angaipa katu omomboriahu.   Hembiguái katupyrývandi mburuvicha imbaʼe porã, ojaʼyveréva hendive katu oñandu ipochykue. Mbegue katu porã ñañeʼẽrõ ñande rapichápe ipochy jera, ñañeʼẽ pohýirõ ñambo pochyve.   Iñarandúva jurúgui osyry mbaʼe kuaa, itavýva jurúgui katu ochororo ñeʼẽ rei.   Ñandejára omaña opa rupi, ha ohecha iñañávape ha imbaʼe porãvape   Ijuru potĩva oporomoingove ijuru kyʼáva katu oporojopi rasy.   Itavýva naiñeʼẽ rendúi itúvape, ojapóva pe chupe ojeʼéva, iñakã porã.   Heko jojáva rogapýpe oĩ heta mbaʼe, iñañáva pópe oguahẽva, opa rei.   Iñarandúva omosarambi mbaʼe kuaa, itavýva katu nahániri.   Ñandejára ndohechaséi iñañáva mbaʼe kuaveʼẽ, heko jojáva ñemboʼe haʼe ohendu.   Ñandejára ndaijaʼéi heko vaívare, heko jojávape haʼe ohayhu.   Tape porã ohejáva oñenupã rasýta, naiñeʼẽ renduséiva omanóta.   Ñandejára ohechapa ñemano ha yvykua, koʼyteve upe ñande pyʼapýpe jarekóva.   Umi ojejapóva ndoipotái oñemongavaju, ha iñarandúvare ndojeheʼái.   Ipyʼa rorýva, hováre ohechauka, ipyʼa rasýva katu tĩndyhápe oiko.   Iñarandúva oñehaʼã oikuaave, itavýva katu výro reípe oiko.   Ojejopy vaívape guarã opa ára ivai, ovyʼávape guarã katu arete meme.   Iporãvéko ñane mboriahu ha Tupãme ñamombaʼe, heta mbaʼe jareko rangue ha jaiko kyhyje pópe.   Iporãve jaʼu kumanda ñande rayhúva ndive jaʼu rangue soʼo kyra ñande rayhuʼỹva ndive.   Ipochy reíva oporomoñorãirõ, hasýpe ipochýva oporomoingo porã.   Iñateʼỹvape guarã oimeraẽ tape iñuatĩ, heko jojáva rape katu ipotĩ porã.   Mitã iñakã porãva ombovyʼa itúvape, itavýva katu ojahéi isýre.   Itavýva ombovyʼa itavývape jeýnte iñakã guapýva katu oiko hekópe.   Ndaiporihápe ñemongeta mbaʼeve nosẽ porãi, Tape rehechauka heta ramo, oiko tembiapo.   Ñeʼẽ ñameʼẽva hendápe, oporombovyʼa, ha oñekotevẽ jave ñameʼẽrõ, hoʼa porã.   Iñakã porãva oiko tape oporomoingovévare, ha upéicha ojei ikuararãgui.   Ñandejára oity ojejapóva róga, iména manóva yvy katu ndohejái oñemonda.   Ñandejára ndaijaʼéi hembiapo vaisévagui, ñeʼẽ ipotĩva katu haʼe ohenduse.   Imbaʼe potáva ohundi hóga, oñembopopeguaʼỹva katu oikovéta.   Heko jojáva ojepyʼa mongeta raẽ oporombohovái haguã, heko añáva jurúgui katu ochororo mbaʼe vai.   Ñandejára mombyry oĩ heko añávagui, heko jojáva ñemboʼe katu haʼe ohendu.   Tesa horýva ñane mbovyʼa, ha marandu porã ñane mokyreʼỹ.   Ohendúva ñemoñeʼẽ porã oikóne iñarandúva apytépe.   Omboykéva ñemoñeʼẽ ijehénte ojahéi, iñeʼẽ rendúva katu iñaranduve.   Ñandejárape ñamombaʼérõ, jajeheko mboʼe ñane arandu haguã, ñande tuicha haguã ñane michĩ raẽ vaerã. Ñane akãme ñambojere upe jajaposéva, ha amo ipahápe, Ñandejára oipotávante oiko.   Iporã vaicha ñandéve ñande rekove, Ñandejára katu oikuaapa ñane angapy.   Emoĩ Ñandejára pópe ne rembiapo, ha opa rejaposéva osẽ porãmbáne ndéve.   Opa hembiapokuépe Ñandejára omoĩ maerãpa iporãta, iñañávape jepe, omoĩ ára oñehundi haguã.   Umi oñembotuicháva ombojeguaru Ñandejárape, ágãnte oñemyengoviáne chupe kuéra.   Ehayhu ha emombaʼe Tupãme ha haʼe hesaráita ne rembiapo vaikuégui, Ñandejárape ñamombaʼe ramo jajei mbaʼe vaígui.   Ñandejára oguerohorýrõ ñande rekove, ñande rayhuʼỹva ndive jepe ñane moingo porã.   Mbovymi ñamonoʼõva teko potĩme, iporãve hetágui ñamonoʼõva pokarẽme.   Ñane akãme jareko pe jajaposéva, ha Ñandejára upe rupi ñande reraha.   Tupã rérape mburuvicha guasu oñeʼẽ, ha ndojavýi oporombojovake jave.   Pohýi raʼãha imondaʼỹva Ñandejára mbaʼe, opaichagua pohýi raʼãha hembiapokuénte voi.   Mburuvicha guasu ndaijaʼéi tembiapo vaíre, teko joja omombaretégui iguapyha.   Mburuvicha oguerohory heko jojáva ñeʼẽ, haʼe ohayhu añetegua heʼívape.   Mburuvicha guasu ipochýrõ oĩne omanóva, iñarandúva mante ikatu ojoko chupe.   Mburuvicha guasu ovyʼárõ ojeikove, ha pe imbaʼe porã katu amáicha yvy ijyuhéivape   Arandu jehupyty iporãve órogui, ha mbaʼe kuaa iporãve plátagui.   Heko potĩva oñemomombyry ivaívagui, hekovére oñangarekóva oikovéta.   Jejapo ñande reraha ñehundípe, ha oñembotuichaséva hoʼa vaerã katuete.   Iporãve ñañemomirĩ mboriahu ndive, ñapuʼã rangue poguasu ndive.   Iñeʼẽ rendúvape oho porãta, ha Ñandejárare ojeroviáva ovyʼáta.   Iñakã oiporúvare ojeʼe iñaranduha, ha ñeʼẽ iporãva ojereroviave.   Iñakã guapývape arandu omoingove, itavýva katu tavýpe jeýnte opyta.   Ojepyʼa mongeta raẽva oñeʼẽ kuaa, ha upe heʼíva ojereroviave.   Torypa pegua ñeʼẽ eíra meme, omoheʼẽ ñande juru ha omohesãi ñande rete.   Oĩ tape ñaimoʼãva naikarẽi, amo huʼãme katu jajuhu ñemano.   Ñembyahýi ombojepytaso ombaʼapóvape, pyʼa nandi omyaña chupe.   Iñañáva oipovã mbaʼe vai ijurúgui osẽ tata oporombokusuguéva.   Iñañáva omyasãi jeiko vai, ha oñeʼẽ reíva hapicháre oporomoingo vai.   Oñemombaretéva ombotavy hapichápe, ha ogueraha tape vaíre.   Oñembyesaʼíva ndéve ojapose ivaíva, ha oñembesuʼúva katu ojapóma.   Mbaʼe imomorambýva akã rague morotĩ, upéva ohechauka ojeiko hague teko jojápe.   Iporãve ipochy kuaaʼỹva ipyʼa guasúvagui, ha ipuʼakáva ijehe, hetáre ipuʼakávagui.   Ñande jaity poʼa ha Ñandejára heʼívante oiko. Iporãve mandiʼo nandi jeiko porã reheve tembiʼu hetágui, ñañorãirõ reheve.   Tembiguái ikatupyrýva omohendaguéne óga jára raʼýpe ha imbaʼe rangue reheve opytáne.   Tatápe ojehecha mbaʼeichaguápa óro ha pláta ha yvypóra pyʼapy katu Ñandejára oikuaa.   Iñañáva ojapysaka ijuru tieʼỹvare, ha ijapúva ohendu oñeʼẽ reívape.   Mboriahúre oñembohorýva ojahéi Ijapoharére, ndopyta rei chéne ovyʼáva hapichápe ojehu haguére ivaíva.   Temineno kuéra taita guasu mbovyʼaha, ha mitã nguéra jeroviaha katu, itúva.   Itavývare ndoʼái ñeʼẽ porã, ha ikarai guasúvare japu.   Oporombopo peguáva oimoʼã ipajeha ha opa mbaʼénte osẽ porãtaha chupe.   Ombohasa rei kuaáva ojejapóva hese, ojehayhu, ha mbaʼeve ndoheja reiséivagui hapicha kuéra oñemomombyry.   Iporãve peteĩ jejaʼo iñarandúvape, 100 teju ruguáigui itavývape.   Ipyʼa tarováva oñorãirõsénte voi, ha oñemondóta chupe peteĩ iñarõva.   Iporãve ñañuguãitĩ vaka ñarõ ndive, itavýva ndive ñañuguãitĩ rangue.   Omyengoviávape mbaʼe porã ivaívape, ivaíva ndoheja moʼãi chupe.   Y osẽmba vaicha jeiko vai oñepyrũva, ejeheja ñorãirõgui repaʼã mboyve pype.   Jeheja rei mbaʼe vai apohápe, ha jejopy heko potĩva ndive, mokõivéva Ñandejára mbopochyha.   Itavýva pópe, viru mbaʼevete? Ojoguáta ngaʼu piko arandu pe naiñakã porãiva?   Oporohayhu kuaáva, oporohayhu opáichavo, ñane pehẽngue hína jajejopy vai jave.   Ivýrovante oipopyhy hapichápe, ha héra omeʼẽ hese.   Iñangaipáva oñorãirõsénte voi ha ojererovúva iñehundi.   Heko añáva ndovyʼa moʼãi, ha ijapúvape hoʼa vaipáta.   Omoñemuñáva itavýva akã rasyrã, ha itúva ndovyʼa moʼãi arakaʼeve.   Pyʼa rory pohã guasu, ñembyasy katu ñane mokangy.   Iñañáva oñembopopegua ñemiháme, omokarẽ haguã teko joja rape.   Iñakã porãva renonderãme oĩ arandu, itavýva ndoikuaái mamópa ohóta.   Taʼýra tavy ombopochy itúvape ha isýpe ogueru vyʼaʼỹ   Naiporãi ñamopẽ heko porãvare, ha ñambyepoti kuimbaʼe ijohéi pyrévape.   Iñarandúva iñeʼẽ rakateʼỹ ha iñakã porãva ndaipyʼa tarováiri.   Itavýva okirirĩrõ iñarandúvarõ ojeguereko, ha ombotýrõ ijuru, iñakã porãvarõ. Umi haʼenteséva iñakã rehénte oiko, ha ipochy oĩ ramo oñemoñeʼẽva chupe.   Itavýva ndoikuaaséi voi mbaʼeve, ohechaukasénte oikuaaha.   Ñaña oĩháme ou ñemotĩ, yvatégui reʼárõ, ojepukapáta nde rehe.   Ñane ñeʼẽ niko ku y ipypuku vaicha, ha ysyry hatã osẽhágui arandu.   Naiporãi ñambojerovia hembiapo vaívape, ha upekuévo jaheja vai heko jojávape.   Itavýva juru oporomoingo vai, ha iñeʼẽ ojerure tukumbo.   Itavýva hoʼa ijuru rupi, ha iñeʼẽme omoñuhã hekove.   Ñeʼẽ rei niko ku mbaʼe heʼẽicha, ñande pyʼa ruguápe oñemohendáva.   Iñateʼỹva tembiapópe ojoaju oporohundívare.   Ñandejára, ñemoʼãha mbarete, heko jojáva ohohápe pytyvõ reka.   Imbaʼe retáva, ojerovia imbaʼe retáre oimoʼã tápia yvatéicha omoʼãta chupe.   Ojejapóva oñehundíta, oñemomirĩva katu oñakã rapuʼãta.   Oporombohováiva ohendu mboyve, itavy ha ojepukapa hese.   Hasýva noñemeʼẽirõ okuera, ha mávapa omopuʼãne ipyʼa kangývape?   Iñakã porãva ohupyty arandu, iñarandúva oheka mbaʼe kuaa.   Jopóipe jajapo ñande raperã, poguasu kuéra rendápe ñaguahẽ haguã.   Oñeʼẽ raẽvante heʼi vaicha añetegua, ou peve heʼíva ijapuha.   Tupã rupi opa ñorãirõ, ha omoingo porã umi oñondive oiko vaívape.   Nde rykeʼýpe embopochy ha okẽicha oñembotýta nde hegui, jaiko vai haguére oñondive ñane mboty jatytáicha.   Opa mbaʼe jaʼévagui ñamyenyhẽ ñande pyʼa, ha jahupyty jey ñande jurúgui osẽ vaekue.   Ñane ñeʼẽre oĩ jaikove térã ñamano, opa mbaʼe jaʼéva oñemyengoviáta ñandéve.   Hembirekorã ojuhúva ojuhu vyʼa, Ñandejára imbaʼe porãgui hendive.   Imboriahúva ojerurévo, oñeʼẽ asy, imbaʼe retáva oñeʼẽrõ katu, ijuru guasu.   Oime oñoirũva ha ojogueraha vaíva, ha oime ñande rayhuvéva ñane pehẽngue teégui. Iporãve ñane mboriahu ha ñande reko potĩ, ñande tavy ha ñande japúgui.   Naiporãi katupyry aranduʼỹre, oiko pyaʼeséva oñepysãnga.   Ñande reko tavykue ñande reraha vai, upéi ñande pochyse Ñandejára ndive.   Imbaʼe retávape heta ohayhu. Imboriahúvagui katu ojere maymáva.   Oñeʼẽ reíva hapicháre ndopyta rei chéne, ha ijapúva ndoho mombyrýi chéne.   Heta oñemoĩ porãséva ipojeráva ndive, opavavénte oikose iñirũrõ.   Imboriahúvagui ipehẽngue jepe ojere, koʼyteve oheja chupe iñirũ.   Ejehecha kuaa ha eñemoarandu, ne akã reiporu ramo resẽ porãta.   Oñeʼẽ reíva hapicháre ndopyta rei moʼãi, ha ijapúva omanóne.   Itavývare ndoʼái jeiko porã, ha tembiguáire oisãmbyhy poguasúpe.   Iñakã guapýva ipochy jera, ha ombotuicha chupe oheja reírõ ojeʼéva hese.   Mburuvicha ipochy ramo jaguaretéicha okororõ, imbaʼe porãngue katu ysapýicha kapiʼipére.   Mitã itavýva itúvape omyakã rasy, kuña ipochy reíva katu óga otyky mante vaicha.   Ñande ru oheja ñandéve hóga ha heta mbaʼe, Ñandejára katu omeʼẽ ñandéve, kuña iñakã guapýva.  Iñateʼỹva hopehyipa rei, ha ipituáva ohasa ñembyahýi.   Tupã rembiapoukapy ojapóva oikovéta, omboykéva katu omanóta.   Oipytyvõva mboriahúpe Ñandejára rehe ojapo, haʼete voi omyengoviáta hembiapokue.   Imitãme eheko mboʼe nde raʼýpe, ha ani pochýpe reinupã vai.   Ipochy reíva pochykue hesénte opẽta, rejokose ramo katu ipochy eteve.   Ehendu ojeʼéva ndéve ha ejapo, péicharõ ne arandúta.   Ñane akãme jareko jajaposéva, ha amo ipahápe, Ñandejára oipotávante oiko.   Hiʼã niko ñande rapicháre jajerovia, iporãve ñane mboriahu ha ani ñande apeguy pegua.   Ñamombaʼérõ Ñandejárape jaikovéta, pyhare jakéta jakyhyjeʼỹre.   Iñateʼỹva ipojái soʼo akytãre, ha ndaikatúi ijurúpe omoguahẽ.   Einupã oñembotuichávape péicharõ mitã aky iñakã guapýta, emongavaju iñarandúvape ha oikuaavéta.   Itúva rehe oñemoĩva ha isýpe omosẽva, oporomotĩ ha oporoheja vai.   Che raʼy, reñehundíta na ne ñeʼẽ rendúi ramo ndereikuaáigui mbaʼeve.   Hapicháre oñeʼẽ reíva oñembohory teko jojáre, iñañáva ivaívante voi ohechase.   Iñeʼẽ guasúva apére opẽta yvyra ha itavývare katu hoʼáta tukumbo. David raʼy Salomón, Israel ruvicha guasu, imboʼepyrã  oheja vaekue,   jahupyty haguã arandu ha jeheko mboʼe, ha jaikuaa haguã ñeʼẽ ipypukúva,   ha jajeheko mboʼe hekópe, jaiko haguã teko jojápe, teko hekopegua ha teko marangatúpe,   umi mbaʼeve oikuaaʼỹva iñarandu haguã, ha mitã rusu, imbaʼe kuaa ha oñaminduʼu kuaa haguã.   Iñarandúva ohendúrõ oikuaavéta, ha iñakã porãva ikatupyryvéta.   Ikatúta jaikuaa iñarandúva ñeʼẽ, mbaʼépa heʼise umi ñeʼẽnga ha umi ñeʼẽ hasýva.   Arandu ñepyrũha Ñandejára ñemombaʼe, ivýrova katu, ojapoʼi arandu ha jeheko mboʼe.   Ehendúke che raʼy nde ru ñeʼẽ, ha aníke rejahéi nde sy ne mboʼévare.   Upéicharõ koʼãva yvoty apesãta ne akãre, ha mboʼy jegua nde ajúri.   Che raʼy, ani reheja ne mbotavy umi iñangaipáva, ani rehendu chupe kuéra.   Heʼi ramo ndéve: “Eju ore ndive, ñamoñuhã imarangatúvape,   jahape raʼarõ ha jajuka.   Péicharõ heta mbaʼe jahupytýta, ha imbaʼe kuerakuégui ñamyenyhẽ ta ñande róga.   Ha nde rehupytýne ore rohupytyháicha avei.” Péicha heʼi ramo ndéve,   ani reho hendive kuéra hape kuéragui ejei.   Mbaʼe vai apópe haʼe kuéra ipyaʼe, ha mbyky oporojuka haguã.   Rei oñemoĩ ñuhã guyra kuéra ohechárõ.   Iñangaipáva katu omondérõ ñuhã, haʼe kuéra jeýnte hoʼa ipype.   Péicha opa umi imbaʼe potáva, imbaʼe pota voi ojuka chupe.   Arandu osapukái pe okáre opa rupi ohenduka iñeʼẽ.   Opa aty guasu oĩháme haʼe oñeʼẽ, táva guasu rokẽme kóicha oñehenduka:   “Arakaʼe peve piko peẽ pene mitã rekóva peikóta mitã tavýicha? Peẽ pejejapóva pevyʼáta pende jejapóre? Ha peẽ itavýva pejahéita arandúre?   Kaguy oporomyakã tavy ha káña oporombopochy, ikaʼúva naiñarandúi chéne.   Mburuvicha pochy ojogua jaguarete okororõvape, imbopochyhára ikatu omano.   ñorãirõgui jajeírõ ñane mopuʼã, itavýva katu ñorãirõ reípe oiko.   Tekove iñateʼỹva noñemitỹi hiʼárape, ha oñemonoʼõ jave ndojuhúi mbaʼeve.   Ñande pyʼapy peguáva ku y hypýicha hína, iñakã porãva mante oguenohẽ kuaa.   Heta ijehe heʼíva heko jeroviaha, ha mávapa ojuhúne yvypóra ijapuʼỹva?   Heko jojáva ijoheipyre ha ovyʼaite vaerãpa itaʼýra kuéra!   Mburuvicha guasu, oporombojovakeha guive, imaʼẽmente ohecha kuaa ivaíva.   Máva piko heʼi kuaa: “che pyʼa amopotĩ che, che angaipágui che potĩ”?   Pohýi ha puku raʼãha ijapúva ombojeguaru Tupãme.   Mitã, hembiapo rupi, ohechauka mbaʼéichatapa hekove   Apysa oĩ oñehendu haguã ha tesa ojehecha haguã, mokõivéva Ñandejára rembiapokue.   Ani reke etereítei na ne mboriahuséirõ ejehesa peʼa porã ha rerekóne reʼu vaerã.   “Ivai, ivai”, heʼi ojoguáva, oho pukumírõ guarã katu ojererohory ijupe.   Heta oime óro ha pláta, ha ndaipóri iporãvéva ñeʼẽ arandúgui.   Upe héra omoĩ vaekuégui eipeʼa ijao ha oguerekóva mbaʼe jeroviahárõ oñekuã haguére oikuaaʼỹva rehehápe.   Yvypórape oñembohe oiko ramo oporombotavy, upéinte oñandúne ijuru henyhẽmba itágui.   Tembiaporã osẽ porãve, ñemongeta ha ñemoñeʼẽme, tetã nguéra ñorãirõ katu mbaʼe kuaápe.   Tekove iñeʼẽ reíva, oiko oporomombeʼupa; aníke rejoaju mbaʼevépe hendive.   Isy ha itúvare ojahéiva omanóne mbaʼe rendy ogueháicha.   Mbaʼe reta ojehupytýva pyaʼe-pyaʼépe, amo ipahápe opa vai.   Ani ere: “Ivaíva ahepymeʼẽta ivaívape”, ejerovia Ñandejárare, ha haʼe, ne renohẽta jejopy vaígui.   Ñandejárape ombojeguaru pohýi raʼãha japu: pohýi raʼãha monda naiporãi!   Ñandejára rehe oĩ jaiko haguã ko yvy ári. Mbaʼéicha piko yvypóra oikuaáta iguataha?   Yvypórape guarã ñuhã omeʼẽrõ iñeʼẽ Tupãme oimeháicha rei, upéi katu ojeise, pe ñeʼẽ omeʼẽ vaekuégui.   Mburuvicha guasu iñarandúva omomombyry ijehegui iñañávape ha imbayru ombohasa hiʼári.   Yvypóra espíritu niko, Ñandejára mbaʼe rendy ohesapéva ipyʼa rugua peve.   Pyʼa porã ha teko jeroviaha oñangareko mburuvicha guasúre, ha heko joja rupi oĩ hatã iguapyhápe.   Mitã rusu kuéra jeroviaha oĩ imbaretépe, ha itujáva mombaʼeha iñakã morotĩme.   Ai ha jekutukue omonguera mbaʼe vai, ha tukumbo, ñande pyʼapy. Mburuvicha guasu pyʼapy, ysyrýicha Ñandejára pópe, oisãmbyhýva oipotahápe.   Yvypóra oimoʼã umi hape, iporã ha naikarẽiha, Ñandejára katu oikuaa ipyʼapy.   Teko joja ha heko pegua, Ñandejárape guarã iporãve mymba jukágui.  ,    Tesa ñarõ, pyʼa jererovu, ha teko aña, umíva mbaʼe vai.   Ikatupyrýva rembiapo, mbaʼe porã memete, ha umi vai vaínte ombaʼapóva opa mboriahúpe.   Mbaʼe reta ojehupytýva japúpe, pyaʼe opa rei ha ñande reraha manóme.   Umi heko añávape, heko añangue voi oguerotyryry, ndoikoséi rupi teko jojápe.   Oporojukáva rape ikarẽ, heko potĩva katu hembiapo porã.   Iporãve ojeiko okápe ojeiko rangue peteĩ ógape kuña jero ndive.   Heko añáva ivaívante voi ojapose, ndoiporiahurerekói hapichápe.   Heko mirĩva iñaranduve, ohechárõ hova atãva oñenupãha, iñarandúva katu oikuaa kuaave ojeheko mboʼe rupi.   Tupã, upe heko jojáva, omaʼẽ heko añáva rógare, ha hembiapo vaívape ohundi.   Umi ijapysa ombotýva ikangýva rembijerurépe, chupe noñehendúi chéne oikotevẽ jave.   Jopói kirirĩháme oñemeʼẽva ombopyʼa guapy ipochývape, tova mokõi megua katu, ohatapyñave pochy.   Hekojojávape ombovyʼa mbaʼe porã ojapóva, heko añávape guarã katu, upéva mbaʼe vai.   Akã porã rekógui osẽva omanóva retãme ohóne.   Jeiko porãnte ohayhúva, upéi opa tekotevẽme, karu guasu ha kaguýnte oipotáva ndoguereko moʼãi mbaʼeve.   Heko añáva oñemeʼẽta heko jojáva rendaguépe, ijapeguy peguáva katu, ijoheipyrévare.   Iporãve ojeiko yvy ojeikoʼỹháme, kuña jero pire vai ndive ojeiko rangue.   Iñarandúva rógape heta mbaʼe hepýva ha hyakuã porãva oĩ, itavýva katu hoʼupa rei opa oguerekóva.   Tekojoja ha teko jeroviaha ohekáva oikovéta, hekojojáta, ha ojererohorýta.   Iñarandúva oñemombaʼe imbaretéva retãre ha oity yvýre umi mbaʼe ojeroviaha.   Ombotýva ijuru ha iñeʼẽ rakateʼỹva, ndoikéi jejopy reípe.   Ojejapo ha ijuru atãvare ojeʼe ojechaukasenteha.   Iñateʼỹvape ojuka imbaʼe pota rei, haʼe nombaʼaposéigui.   Heko añáva ára pukukue oipotapa, iñarandúva katu omeʼẽ ipyʼaite guive.   Ñandejárape ombojeguaru iñañáva mbaʼe kuaveʼẽ, oikuaveʼẽgui tova mokõime.   Omboja reíva hapicháre oñehundíta, iñarandúva katu oñehendúne opa ára.   Tekove aña hova atã, ha oikóva hekópe omoĩ porã hekove.   Arandu, mbaʼe kuaa ha jeheko mboʼe Tupã renondépe ndahaʼéi mbaʼeve.   Nambyape porã ramo jepe ñane renda ñorãirõrã, Ñandejára rupi jeýnte ñasẽ porã. Iporãve terakuã porã mbaʼe rereko hetágui, ha jehayhu, pláta ha órogui.   Mboriahu ha imbaʼe retáva mokõivéva peteĩcha: Ñandejára ijapohare.   Oiko kuaáva ohecha yvykua ha ojere chugui heko tarováva katu ohónte ha hoʼa pype.   Umi ojejapoʼỹva ha Tupãme ombyajévape guarã jopói koʼãva: mbaʼe reta, terakuã porã ha jeikove puku.   Iñañáva rape henyhẽ ñuatĩ ha ñuhãgui, hakateʼỹva ijehe katu oñemomombyry umívagui.   Mitãme ehechauka michĩreve haperã, upéicharõ ituja rire jepe ndojei moʼãi chugui.   Imbaʼe retáva oguereko ipo guýpe mboriahúpe, ha viru oiporukáva umi ombaʼe porúvape.   Teko jojaʼỹ omyasãiva omonoʼõ mbaʼe vai, ha Tupã ohundíne chupe ipochy rendýpe.   Yvypóra imbaʼe porãva ojehovasáne oipeheʼãgui hembiʼu imboriahúvape.   Emosẽ ijuru guasúvape ha opáta ñorãirõ, ndaiporivéi chéne, jeiko vai ha jejaʼo.   Mburuvicha guasu ohayhu, umi imbaʼe porãva ha iñeʼẽ rorývape.   Ñandejára oñangareko iñarandúvare, ha umi ijapeguýpe guáva rehe heʼi ijapuha.   Iñateʼỹva, nombaʼaposéigui rei, heʼi: “Okápe oiméne jaguarete che jukátava katuete”.   Jeporomyakã ratĩ ñuhã hína, hoʼahápe umi Ñandejárape ombopochýva.   Výro reko mitã rusu reheguánte voi, ojeheko mboʼe ramo oguatáne hekópe.   Mboriahu ndive ojopýva oñemboviru heta haguã, iviru hetávape omeʼẽ jeýne ha mbaʼeveʼỹre opyta.   Eñemboja ehendu ejapysaka ko che ñeʼẽre, eñaminduʼu che rembiasakuére:   iporã vaerã nde pype opytárõ, ha pe nde jurúpe ereko manté.   Ikatu haguã rejerovia Ñandejárare, ko árape romboʼéta ndéve avei.   Aheja ndéve kuatiáre, 30 ñeʼẽnga henyhẽva arandu ha ñemoñeʼẽgui   reikuaa haguã hekópe umi ñeʼẽ añeteguáva, ha ere haguã hendápe oñeporandúrõ ndéve:   Ani remonda imboriahúvape imboriahu haguérente, ha ani rejopy ikangýva ndive oñembojovakehápe.   Cháke Ñandejára oñemoĩne ijykére, ha imonda harépe ojukáne.   Umi ipochy reíva ndive ani rejeheʼa ha ipire vaívare ani reja.   Ani rejepokuaa haʼe kuéra oikoháicha, ha remoĩ nde jupe ñuhã.   Ani rembohasa rei-rei nde po ha remoĩ nde réra ombaʼe porúvare.   Ndereguerekóirõ remyengovia haguã, nde rupa jepe ojepeʼáne nde hegui.   Ani rembotuichave, pe korapy oheja vaekue ndéve nde ru.   Rehechávapa kuimbaʼe ikatupyrýva hembiapópe? Upéva ombaʼapóne umi mburuvicha guasu ndive, ha arakaʼeve noĩ chéne tekove pitua poguýpe. Reguapýrõ poguasu mesápe, emaʼẽ porã máva renondépepa reguapy   ha ejejoko, ne ñembyahyive ramo jepe.   Anítei nde taryrýi umi tembiʼu hetáre, ikatu porãnte oime nembotavyse hína.   Ani reñehaʼã heta rei ne mbaʼe reta haguã, eipeʼa ne akãgui upéva.   Remaʼẽ porãrõ rehecháta pe mbaʼe reta ndaiporiha, oñembopepo ha oveve guyráicha.   Ipojopýva ndive ani rekaru, ha ani reʼuse eterei hembiʼu.   Heʼi guaʼu ndéve hína: “Ekaru, heʼu kaguy”, ha ipyʼa noĩri ne ndive.   Reity jeýne reʼu vaekue, ha reñeʼẽ porã reieténe raʼe.   Itavýva ndive ani reñeʼẽ, oñembohory reíne nde rehe.   Ani reipysove, nde yvy rembeʼy rechaukaha, térã reike tyreʼỹ mbaʼépe.   Haʼe kuéra oguereko ijykeregua imbaretéva ne renondeʼa vaerã.   Eipeʼáke ne apytuʼũ rokẽ teko mboʼe porãme, ha nde apysa katu, iñarandúva ñeʼẽme.   Ani ne rakateʼỹ tukumbóre, mitãme reheko mboʼe haguã. Reinupã haguérente nomanói chéne.   Nde reinupãrõ chupe, haʼe nomano moʼãi.   Che raʼy, nde ne arandu ramo, che avyʼáta.   Che pyʼa renyhẽta vyʼágui, ahendúrõ reñeʼẽ hekópe.   Ani reikose iñangaipáva oikoháicha, embyaje uvei Ñandejárape opa ára.   Upéicharõ, añetehápe reguahẽ porãne huʼãme, ha rehaʼarõva ndopa rei chéne.   Ehendu, che raʼy, ha ne arandúne, ha eguata tape ikarẽʼỹvare.   Ani rejeheʼa ikaʼúvare, ha ikarúvare.   Umi ikaʼúva ha ikarúva, imboriahupa, iñateʼỹva katu oikopa opívo.   Ehendu nde rúpe, nde regueru ypy vaekue, ha ani rejahéi nde sýre iguãiguĩ haguére.   Ne rakateʼỹke añeteguávare ha ani remeʼẽ hepýre, upéicha avei arandúre, mbaʼe kuaa ha akã porãre.   Tapicha heko jojáva, túvape ombovyʼa, itaʼýra arandúva ovyʼa heseve:   ta hory nde ru ha nde sy, ha ta henyhẽ vyʼágui umi nde regueru ypy vaekue!   Che raʼy, ejapysaka che ñeʼẽre, ha eguata vyʼápe che rapére.   Ñuhã ko hína kuña reko vai ha tapicha rembireko.   Umíva oporohaʼarõ avei ku mondaháicha, ha ombohetave umi oporomyakã ratĩva.   Mávape guarã piko umi jaheʼo ha umi pyahẽ, umi ñorãirõ ha umi ãho? Mávape guarã piko umi jekutu rei, ha umi maʼẽ saguy?   Umi ára ha pyhare okaʼúva, ha kaguy ryakuã porã ohekávape guarãnte.   Ani remaʼẽ pe kaguy pytã asy etéva rehe omimbipáva hyrúpe ha osyry mbegue katúvare.   Amo ipahápe oporosuʼu ñakanináicha, ha oporojuka ñanduriréicha.   Heta mbaʼe reikuaaʼỹva nde resa ohecháta, ha výro rei reñeʼẽta;   Reñandúta ku yguasu apére revevýirõ guáicha, ku yvyra puku apỹime reimérõ guáicha.   Ha eréta: “Añenupã ha nañandúi, añembyepoti ha ndahecha kuaái. Apáyvo katu ajerurevéta hína.” Ani reipota nde ave iñañáva oguerekóva, ha reikose hendive kuéra.   Umíva niko mbaretépente oikose ha ivaívarente oñeʼẽ.   Katupyrýpe oñemopuʼãva óga, ha arandúpe oñemboguapy hatã.   Mbaʼe kuaa omyenyhẽ mbaʼe hepy ha iporãvagui koty kuéra.   Iñarandúva iporãve imbaretévagui, ha imbaʼe kuaáva ikãngue porãvagui.   Tetã nguéra ñorãirõme oñesẽ porã mbaʼe kuaa rupi, ha heta ñemongeta rupi.   Arandu ijyvate etereíma itavývape guarã, ha ñembojovakehápe haʼe ndoipeʼái ijuru.   Pe iñakãme oguerekóva mbaʼe vaínte ojapo haguã, oporomopuʼã kuaáva oñoakãre ojeʼéne hese.   Itavýva, mbaʼe vai mante oguereko iñakãme, ha pe hova atãvape avave ndoguerohorýi.   Ne kangy ramo ivai jave, na ne mbaretéi ete raʼe!   Enohẽ jejopýgui umi oñembotyryrývape ojejuka haguã, eipeʼa ivaívagui ani ojejuka.   Erérõ: “Che ápe ndaikéi”, Reimoʼãpa ndoikuaa moʼãi pe ñande pyʼapy ohechapáva? Pe omaʼẽva nde rehe oikuaapáta, ha omyengoviáne peteĩ-teĩme, hembiapokue ojerureháicha.   Che raʼy, heʼu pe eirete heʼẽtéva ñande jurúpe.   Upeichaite hína, pe arandu ndéve guarã, rejuhu ramo, resẽ porãne opa mbaʼépe, ha rehaʼarõva rehupytýne.   Nde ne añáva, ani remoñuhase heko porãvape.   Imbaʼe porãva hoʼa jey-jey ramo jepe, opuʼã jeýne katuete iñañáva katu mbaʼe vaípe, oñehundíne.   Ani revyʼa hoʼa ramo pe nde rehe ijaʼeʼỹva, térã repuka hese oñepysãnga haguére,   cháke Ñandejára ohecháne ha ndojuhu porãi chéne, ha ipochy jeráne hendive.   Ani nde pochy oho porãgui heko añávape ha ani reikose haʼe kuéraicha.   Umívako ndoikove pukúi, mbaʼe resapeháicha ogue vaerã.   Emombaʼe guasu Tupãme, che raʼy, ha embojerovia mburuvicha guasúpe, ha ani rejeheʼa ivaívare.   Máva piko oikuaáta mbaʼeichaite pevépa Tupã ha mburuvicha guasu pochykue nde rupytýta hína?   Koʼãva haʼe avei umi iñarandúva ñeʼẽngue: Naiporãi ñombojovakehápe oñemboyke avavépe.   Heko vaívare heʼíva, “Upéva heko potĩ”, maymáva ipochy hendive ha ojahéi hese.   Umívape oinupãukáva ojererohory ha oñakã rapuʼãne   Japorombohováirõ hekópe, haʼete japorohetũ vevyimíva.   Emohenda ne rembiapo oka pegua, embosakoʼi nde kokue, ha upéi ejogapo.   Ani remboja nde rapicháre mbaʼeve hekoʼỹ megua, ani reporombotavy.   Ani ere: “Ajapóta hese ojapo haguéicha che rehe, amyengoviáta hína chupe”.   Ahasa heko reíva kokue rupi, ha iñakã porãʼỹva parraltýre,   ha ahecha ojahoʼipa kapiatĩ ha ñana vai, ha ikorapy hoʼapa.   Ahechávo kóva ajepyʼa mongeta ha ajuhu,   reke ha reke mantérõ, rembojuasa nde jyva ha rekeve,   mboriahu reko oguahẽtaha ndéve mondaháicha. Koʼãva haʼe avei Salomón ñeʼẽngue, Judá ruvicha guasu Ezequías pytyvõhára kuéra omoĩ vaekue kuatiáre.   Ñamombaʼe guasu Tupãme imbaʼe ñemimbýre, ha mburuvicha guasúpe ñamombaʼe oikuaaukávare.   Yvága ijyvatégui yvy katu ipypukúgui, ha mburuvicha guasu pyʼapy hasy ojekuaapa haguã.   Plátagui jaipeʼárõ hevorakue, osẽta chugui mbayru iporãva.   Mburuvicha guasu renondégui jaipeʼárõ mbaʼe vai apoha, iguapyha imbareténe ha tetã ñesãmbyhýpe heko jojáne.   Ani rejejapo mburuvicha guasu renondépe, térã reñemoĩ ipoguasúva rendaguépe.   Iporãve ojeʼérõ ndéve “Ápe ejupi”, poguasu renondépe reñemotĩ rangue.   Umi rehecha vaekue, ani reraha pyaʼe ñombovakehápe, cháke oimérõ ojechaukáva nde japuha, reñemotĩta.   Eñemoĩ porã nde rapicha ndive ha ani remombeʼu pe ndévente ojeʼe vaekue.   Sapyʼánte ikatu ojekuaa, rejehova api upévare, ha ne rerakuã vai repytávo.   Mboʼy óro ojeguáva plátape pe ñeʼẽ hendapete ojeʼéva.   Kuãirũ óro ha namichãi hepýva, iñarandúva rekomboʼe ohendu kuaávape guarã.   Y roʼysã porãicha, kóga ñemonoʼõme, tembijokuái jeroviaha, ombopyʼa rory ijokuái harépe.   Ijarai ha hatã yvytu, ha upéi ndokýi, péicha hína umi heʼíva omeʼẽtaha ha upéi nomeʼẽi.   Ñehaʼarõ kuaa ha ñeʼẽ kuaápe oñembopochy poi mburuvicha.   Rejuhúrõ eirete heʼu kuaa, ani ágã reʼu hetágui nemoguẽʼẽ.   Sapyʼa-pyʼánte eguahẽ nde rapicha rógape, aníntemo rembyaju chupe, ha ou ndaijaʼevéi nde rehe.   Yvyra, huʼy ha kysépe, ojogua pe hapicháre omboja reíva ojapoʼỹ vaekue.   Jakarúrõ tãi ikuapáva reheve ha jaguatárõ py ikarẽva reheve, péichante avei jajeroviárõ ijapeguy peguávare ñaikotevẽ ha jajejopy jave.   Japurahéi oñembyasývape, haʼete ñañohẽva jukyry aíre, térã japoromboíva roʼýpe.   Nde rehe ijaʼeʼỹva iñembyahýi ramo, emongaru, ha ijyuhéi ramo, emboyʼu,   upéicharõ hova pytãne, ha Ñandejára omyengoviáne ndéve.   Yvatévo guiogua yvytu, ogueruháicha ama, kũ rãimbe ogueru pochy.   Iporãve jaiko okápe óga pýpe jaiko rangue kuña jero ndive.   Ijyuhéivape guarã y roʼysãicha, pe marandu porã mombyrýgui oúva.   Ykua ityaíva ha yvu ikyʼa vaicha, imarangatúva ikangýrõ, heko añáva renondépe.   Ivai jaʼu heta eirete, térã jahekaitei terakuã.   Táva hoʼapa vaekuépe, ha ikorapyveʼỹmavape, ojogua pe ojejoko kuaaʼỹva. Ára hakúpe roʼy, ha ama mandyju monoʼõme, hoʼa vaiháicha, péicha ndoʼái itavývare jererohory.   Guyra oveve reíva ha mbyjuʼi hupaʼỹvaicha, hendapeʼỹmegua jejahéi avavépe ndohupyty moʼãi.   Kavajúpe, tukumbo, vúrrope tĩnguaha, ha itavývape ñenupã.   Ani rembohovái itavývape, cháke rejoguáne chupe.   Embohovái itavývape pe iñeʼẽ avy haguére, ani oimoʼã iñaranduha.   Itavývape ojokuáiva, oikytĩ hetyma ha ohasa ivaíva.   Iñepãva ndoho pukuiháicha, péicha itavýva jurúpe ñeʼẽnga.   Ku ita noñeñapytĩriháicha ita poiháre, upéicha itavýva ndojererohorýi vaerã.   Ndahaʼeiháicha mbaʼeve okaʼúva póre ñuatĩ, mbaʼeve avei ndahaʼéi itavýva jurúpe ñeʼẽnga.   Huʼy poiha ojapíva umi ohasáva guivépe, péicha pe omombaʼapóva, okaʼúva térã itavývape.   Ku jagua hoʼu jey vaicha, hembiʼu oguẽʼẽ vaekue, upéicha avei pe itavýva itavyhápe itavy jey.   Rehechávapa nde umi oñemoarandúva? Umívagui peteĩ itavýva ikatu iñaranduve.   Iñateʼỹva, nombaʼaposéigui heʼi: “Jaguarete oĩ tapépe, jaguarete oĩ pe okápe.”   Okẽ ojepeʼa ha oñembotyháicha, iñateʼỹva ojapajeréi hupápe.   Iñateʼỹva opoʼẽ ñaʼẽmbépe, ha ogueraha hague ijurúpente ikaneʼõma.   Iñateʼỹva heʼi ijehe iñaranduveha heta, ikatúvagui oñeʼẽ hekópe porã.   Jagua nambíre ñande pojái ramo guáicha, péicha hína jaikérõ joavy ñane mbaʼeʼỹvape.   Itarováva opoiháicha huʼy hendy ha oporojukáva,   péicha avei pe ombotavýva hapichápe ha upéi heʼi: “Rombojarúnteko”.   Opárõ jepeʼa, oguepa tata, ha oĩʼỹrõ iñeʼẽ reíva ndaipóri ñorãirõ.   Tatarã oñekotevẽ jepeʼa, pe oñorãirõséva, oporomoingo vaive haguã.   Ñeʼẽ rei niko ku mbaʼe heʼẽicha, ñande pyʼa ruguápe oñemohendáva.   Mbayru yvy oñembyapéva plátape, péicha umi juru heʼẽva ha ipyʼa tyai.   Umi oporohayhuʼỹva, oporombotavy ijurúpe, ipyʼa pýpe ohupapo japu,   Ani rerovia opukavýrõ ndéve, mbaʼe vaígui henyhẽ hína ipyʼa.   Tova mokõime ikatu pe máva oñomi ipyʼaro upe rirénte opavavépe hesakãmbáne.   Yvykua ojoʼóva pype hoʼáne, ita guasu ombyapajeréiva, upéva hiʼári ohasáne.   Tekove ijapúva ombyai joʼa, oporombojuru heʼẽva oporohundi. Ani rejerovia koʼẽrõre, ndereikuái niko mbaʼépa oguerúta ndéve.   Ta nde rerohory ambue, anítei ndete voi, tove ta mombyrygua, ha anítei nde juru.   Ita ha yvykuʼi mokõivévante ipohýi, itavýva pochykue katu ipohýi eteve.   Pochy vai iñarõ ha oporohundi ha kuimbaʼe hakateʼỹ vaíva hembirekóre, ndaijokohái.   Iporãve ñañemongavaju ñande rovaitépe jajehayhu guaʼu rangue.   Iporãve ñande rayhuha ñande kutu ramo, ñande rayhuʼỹva ñane añuã rangue.   Yvypóra hyguãtãva eiretére jepe opyrũ, iñembyahýivape katu iróva jepe heʼẽ.   Ku guyra oveve vaicha mombyry hupágui, yvypóra oikóva mombyry hekohágui.   Mbaʼe hyakuã porãva ombovyʼa ñande pyʼa, ha ñande rayhuha kunuʼũ heʼẽve ñeʼẽ kuaágui.   Ani reheja ne irũme ha nde ru irũme avei, ha ani reho ne pehẽngue rógape rejejopy vai jave, iporãve nde róga ykeregua, ne pehẽngue mombyrýgui.   Ne arandúke, che raʼy, upéva che mbovyʼa, ha ikatúta ambohovái che rehe ojahéivape.   Oiko kuaáva ohecha yvykua ha oñembojere chugui heko tarováva katu ohónte ha hoʼa pype.   Upe héra omoĩ vaekuégui eipeʼa ijao ha oguerekóva mbaʼe jeroviahárõ oñekuã haguére oikuaaʼỹva rehehápe.   Sapukáipe remomaiteírõ nde rapichápe koʼẽ mboyve, haʼetéku rejahéiva hese.   Ama jave otykýpáva óga ha kuña ipochy reíva, peteĩcha,   rejokose ramo, haʼete ku yvytu rejokoséva, térã ñandyry nde pópe remonoʼõséva.   Fiérro niko fiérrope jey oñehãimbeʼe, yvypóra katu ojeheko mboʼe hapicha ndive oñomongetávo.   Arasáre oñangarekóva hoʼúne hiʼa, ha omombaʼéva huvichápe ojererohorýne.   Ñane raʼãnga jahechaháicha ýpe, ñande pyʼapy ojekuaa ñande rováre.   Mano ha yvykua nahyguãtãi arakaʼeve, ha upéicha avei yvypóra imbaʼe pota potave.   óro ha pláta ipotĩ haguã, oñemboyku tatápe, yvypórape katu ojekuaa pe hese ojeʼévare.   Rejosórõ jepe anguʼápe avati ndive pe itavýva, haʼe ndaitavy poi moʼãi.   Nde ovecháre emaʼẽ porã, eñangareko ne rymbáre,   pe mbaʼe reta ndajarekói opa árape guarã.   Reikytĩ rire kapiʼi ha hoky jey rire, ha yvytýgui rembyaty rire ne rymba rembiʼurã,   rerekóta ovecha rague reñemonde haguã, ha kavara rejogua haguã yvy,   kavara ikamby hetáva, remongaru haguã nde rogagua ha ne rembiguái kuéra. Iñañáva okañy rei noñemuñai ramo jepe, heko jojáva katu ipyʼa guasu jaguaretéicha.   Heta ramo tembiapo vai ha jeporojuka peteĩ tetãme, okúi ha ojupi ojoapykuéiri isãmbyhyhára kuéra. Iñarandu ha ikatupyrýva omyakãrõ katu, upe tetã heko guapy ha oho porã.   Mburuvicha ojopýrõ mboriahu ndive, haʼete ku ama puku ohundipáva temitỹ.   Tembiapoukapy omboykéva oguerohory iñañávape, ombyajéva katu umívare ndaijaʼéi.   Umi iñañáva ndoikuaái hekopeguágui mbaʼeve, ñande Járare ojeroviáva oikuaa opa mbaʼe.   Iporãve mboriahu oikóva tape potĩre, poguasu hape karẽvagui.   Tembiapoukapy ojapóva, upéva tapicha arandu, heko vaívare ojoajúva katu, omotĩ itúvape.   Pe oñemombaʼe hetáva viru jeporukápe, nombyatýi ijupe guarã, oporoporiahurerekóva pópe upéi opytapáta.   Nañahenduséirõ Ñandejára rembiapoukapy, ñane ñemboʼe jepe Ñandejárape ombopochy.   Pe omombíava heko potĩvape tape porãgui, haʼe jeýnte hoʼáne yvykua ojoʼo vaekuépe. Ijoheipyréva katu, ohupytýne vyʼa pavẽ.   Umi imbaʼe retáva oimoʼã iñarandu, ha mboriahu iñakã porãva oikuaa porã chupe.   Heko jojáva osẽ porãrõ vyʼa guasu ojejapo; iñañáva oisãmbýrõ opavave okañy.   Hembiapo vai omokañýva, ndohói chéne tenonde, omombeʼu ha ohejávape katu ojeporiahurerekóne.   Ovyʼáne pe yvypóra ombyajéva Tupãme, hova atãvape katu ohupytýne mbaʼe vai.   Aguara guasu ñembyahýi ha jaguarete pochýpe, ojogua sãmbyhyhára añáme oisãmbyhýva tetã mboriahúpe.   Mburuvicha iñaranduʼỹva, oporojopy jopyve; pe mbaʼeve oipotaʼỹva oikovéne are peve.   Upe oporojukáva ohóma ikuararãme. Aníke avave ojoko!   Teko porãme oikóva osẽne jejopy vaígui, mokõi tapere oguatáva, peteĩvape hoʼáne.   Oñemitỹva ijyvýpe hembiʼu hetáne, výro rei rapykuéri oikóva, imboriahúne.   Yvypóra heko potĩva ojehovasa joʼa joʼáne, imbaʼe retaséva sapyʼaitépe katuete oñenupãne.   Naiporãi ñamboyke mbaʼeveichagua yvypórape, tembiʼu rembyrére jepe oime hembiapo vaíva.   Itaryrýivape hiʼãnte pyaʼe imbaʼe reta, oikuaaʼỹre tekotevẽ hiʼári hoʼataha.   Oñemoñeʼẽva hapichápe, ipahávo ojehayhuvéne yvypóra ijuru heʼẽvagui.   Itúva ha isýpe omondáva ha heʼi: “Ndajapói ivaíva”, mondaha jeýnte avei.   Tekove imbaʼe potáva jeiko vai ohatapyña, Ñandejárare ojeroviáva katu oñakã rapuʼã.   Ijehénte ojeroviáva hovatavy, oiko kuaáva katu osẽne jejopy vaígui.   Mboriahúpe oipytyvõva noikotevẽi chéne mbaʼeve, ha omaʼẽʼỹva mboriahúre katu ojejahéine katuete.   Osẽ porãrõ iñañáva opavave okañy, ndaiporivéi vove katu heta hetave ipo jojáva. Ohenduseʼỹva teko mboʼe oñehundíne katuete.   Hekojojáva oisãmbyhýrõ tetãgua ovyʼa joa, iñañáva oporojopýrõ, jeiko asy ojehasa.   Arandu ohayhúva itúvape ombovyʼa, kuña vai ndive oikóva imbaʼéva omombopa.   Mburuvicha guasu teko jojápe oikóva omopuʼã hetã, oporohuguyʼosénteva katu ohundi hetã.   Pe oporombojuru heʼẽva hapichápe omoĩ ñuhã.   Teko aña rembiapo vaikue ñuhã jeýnte chupe guarã, heko potĩva katu opurahéi ha ovyʼa.   Heko jojáva ojepyʼapy imboriahúva rekovére, iñañáva katu ndohecha kuaái upéva.   Umi sarambi ojapóva tetã guápe oipyʼapy, ha iñarandúva katu oporombopyʼa guapy.   Iñarandúva ombojovakérõ itavývape, ipochy rei ha noguenohẽi mbaʼeve.   Umi oporojukáva ndaijaʼéi heko potĩvare, imarangatúva katu ipyʼa porã hendive kuéra.   Pe itavýva oñemeʼẽ pire vai pochýpe, iñarandúva katu ojejoko ha koʼẽ vai ombohasa.   Mburuvicha ogueroviárõ japu ojeʼéva chupe, hembiguái kuéra ojere heko añamba.   Mboriahu ha ijopyhára oime pe ojojoguaha, Ñandejára mokõivéva apohare.   Mburuvicha omeʼẽrõ mboriahúpe imbaʼerãva iguapyha oĩ hatãne opa árape guarã.   Jejaʼo ha teju ruguái omeʼẽ mbaʼe kuaa, mitã omotĩ isýpe hekopeʼỹ oñembojeroviárõ   Iñañáva heta ramo, heta tembiapo vai, heko potĩva ohecháne umíva oñehundírõ.   Eheko mboʼe nde raʼy, haʼe ne mbopyʼa guapýta, ha vyʼágui ne myenyhẽta.   Tupã noporosãmbyhýirõ tavagua heko sarambi, ha ovyʼáne umi Ñandejára rembiapoukapy ojapóva.   Ñeʼẽmente, pe tembiguái hasy ojeheko mboʼe haguã, ohendúrõ jepe ojeʼéva, haʼe ndoikuaaséi mbaʼeve.   Itavývagui ikatu oñehaʼarõve oñeʼẽmba reíva rovaí.   Tembiguái oñembojeroviáva michĩete guive, amo ipahápe opuʼãse nde rehe.   Ipochy reíva omyasãi jeiko vai, umi ipochy vaíva katu omboheta jeporojuka.   Ñembotuicha oporogueraha ñemotĩme, jejapoʼỹ reko katu omeʼẽ vyʼa ha terakuã porã.   Mondahápe iñirũgui voi ivaíva ou kuaa. Añeteguáva omombeʼúrõ mbojovakehára oinupãukáta chupe ijapúrõ katu, Ñandejára pe oinupãtava.   Yvypóragui jekyhyje upéva peteĩ ñuhã, ha ojeroviáva Ñandejárare oñerenohẽne jejopy vaígui.   Heta oime ohekáva mburuvicha guasu pytyvõ, ha ojeiko kuaa haguã katu Ñandejáraguinte ou.   Umi imbaʼe porãvape, heko kyʼáva ombojeguaru, ha umi mbaʼe vai apoha katu heko jojávape ndohayhúi. Che raʼy, ehendúke che ñeʼẽ, ha eñongatu ne akãme opa haʼéva.   Ejapysaka porã arandúre ha eñehaʼã eiko kuaa.   Reipota ramo arandu, opa mbaʼe reikuaase,   ha reñehaʼã hese viru rehe ramo guáicha, yvyguýicha reheka,   Rehecha kuaáne upépe mbaʼépa heʼise hína pe Tupã ñemombaʼe, ha reikuaáne chupe.   Ñandejára pe arandu omeʼẽva, ha chuguínte osẽva mbaʼe kuaa ha akã porã.   Haʼe oipytyvõ heko jojávape, ha omoʼã hekópe oikóvape.   Heko jojáva rapére haʼe oñangareko, ha umi hese ojeroviávape oipytyvõ.   Che rendu ramo reikuaáne mbaʼépa teko joja, ha opa mbaʼe hekopegua.   Arandu oikéta nde pyʼapýpe ha mbaʼe kuaa ne mbopyʼa rorýta.   Ne arandu rupi reñangareko kuaáta nde jehe, ne mbaʼe kuaa ne pytyvõta.   Péicharõ, ndereiko moʼãi tape vaíre, ha ndereʼa moʼãi heko añáva pópe.   Umíva tape porã oheja, ha oiko tape karẽre.   Hembiapo vaípe haʼe kuéra ovyʼa, ha oguerohory heko aña.   Umíva opia tape porãgui ha jejavyha mantépe oiko.   Arandu nde peʼáta kuña reko vai pógui ñeʼẽ kuaápe nde reityséva,   ohejáva imborayhu ipykue ha hesaráiva iñeʼẽgui Tupãme omeʼẽ vaekue.   Hógape reiko ramo ndaikatu moʼã véima resẽ. Nde reraháta omanóva ohohápe.   Umi hendápe oguahẽva nosẽ véima, upépentema opyta.   Upévare, eikóke tape porãre, imarangatúva oikoháicha.   Heko jojáva mante oikóne ko yvy ape ári. Ijohéi pyréva mante hendáne ipype.   Iñañáva katu oñehundipáne, ojehapoʼóne ko yvýgui. Agur, Jaqué raʼy Masá pegua ñeʼẽngue. Haʼe oñeʼẽ vaekue Itiel ha Ucálpe kóicha:   Aikuaa che tavy etereiha, ndahaʼéi vaicha voi yvypóra.   Arandu ndoikéi che akãme, ha mbaʼe piko aikuaáta marangatúva arandúgui!   Máva piko oho yvágape ha oguejy jey? Máva piko ipo pytépe omonoʼõ pe yvytu? Máva piko ijahojápe ojoko raʼe pe yguasu? Máva piko omoĩ hendápe ko yvy rembeʼy? Ere chéve héra, ha taʼýra réra avei, oimérõ reikuaa.   Heʼíva guive Tupã, ojapo katuete Haʼe niko moʼãha chupe ohekávape guarã.   Haʼe heʼívagui ani ereve, cháke nemongavajúne ha ijapúvarõ reikóne.   Mokõi mbaʼénte, Tupã, ápe ndéve ajerure, anína rembotove che hegui amano mboyve!   Emomombyry che hegui tova mokõi ha japu, ani che momboriahu térã che mombaʼe reta, Emeʼẽnte chéve aikotevẽva,   ani, che ryguãtãma ramo, ajere nde hegui, ha haʼe: “Máva piko aipo Ñandejára?” Térã che mboriahúgui amonda, ha nde rérare ajahéi.   Ani remotĩ tembiguáipe, ijára renondépe, cháke ojahéine nde rehe ha Ñandejára ne nupãne.   Oime ojahéiva itúvare, ha notupãnóiva isýpe,   heko potĩha oimoʼãva ha noñemopotĩri kyʼágui.   Ajépa ojejapoite umíva, opáichavo oporoapoʼi!   Ijuru kyse pukúicha ha kyse rãimbéicha ikũ, ohundi haguã yvypóra ikangy ha oikotevẽva,   Ysope mokõi imemby hyguãtãʼỹva voi. Oĩ irundy mbaʼe nahyguãtãiva voi:   Tyvy, kuña ikatuʼỹva imemby, ko yvy, ýgui nahyguãtãiva ha tata ojejokoʼỹva.   Itúvare oñembohorýva, ha isýre ojahéiva, ohesaʼóta yryvu, ha taguato hoʼúta chupe kuéra.   Oime irundy mbaʼe che mokañýva:   taguato rape yvágare, itatýre mbói rape, várko rape yguasúre ha kuimbaʼe rapykuere kuñáre.   Iménape ombotavýva kóicha ojapo: Okaru, ijuru ojohéi ha heʼi: “Ndajapói mbaʼeve ivaíva!”   Oime irundy mbaʼe omboryrýiva peteĩ tetã ha ikatuʼỹva ogueropuʼaka:   tembiguái ojupírõ mburuvicha guasúrõ, ivýrovape hembypárõ hiʼupyrã,   kuña ojehayhuʼỹva ojuhúrõ imenarã, ha tembiguái opytáva ijára rembireko rendaguépe.   Oikovéva apytépe oime irundy michĩve, ha iñaranduvéva:   umi tahýi kangymi Ára hakúpe ombyatýva hembiʼurã,   umi anguja, ojapóva itakua rupi hogarã,   tuku kuéra huvichaʼỹva ha upéicharõ jepe oguatáva haʼete ku ñorãirõhára,   ambere ikatúva jareko ñande nde po pytépe, ha mburuvicha guasu rógape oikóva.   Oime irundy, oguatárõ heko ñemboʼy porã ha irundy ikoni kuaáva:   jaguarete, pe iñarõvéva tymba iñarõva apytépe, mbaʼevépe ogueviʼỹva;   kavara mácho porã, gállo ñemongariaʼy, ha mburuvicha guasu ohóva iñorãirõhára aty renondépe.   Nde výrogui oimérõ nde pochy raʼe, ha upéi rejecha kuaa, koʼágui rire emboty porã nde juru.   Rembojy ramo kamby niko rembyaty hovakue, reñambyvo hatãrõ ne tĩ ruguy, ha rejokoʼỹrõ nde pochy reiko vai. Lemuel mburuvicha guasu Masá pegua ñeʼẽngue, isy omboʼe haguéicha:   Che memby ahayhu etéva, hetaite ajerure hague Ñandejárape, mbaʼéiko romboʼevéta?   Ani reñemokangypa rei kuña rapykuéri. Ani remeʼẽ nde rekove kuñáme, mburuvicha guasúpe jepe ohundíva.   Ndahaʼéi mburuvicha guasu rembiapo, Lemuel, oikónte omboyʼúvo kaguy, ha oñemeʼẽ kaʼúpe.   Umi kaʼúpente oikóva, hesarái tetã rembiapoukapýgui, ha naimanduʼái oipytyvõ vaerãha mboriahúpe.   Emeʼẽ katu okaʼu haguã, umi omanótavape kaguy, ha tokaʼu ovyʼaʼỹva,   tahesarái hekotevẽgui, taimanduʼaveʼỹ ivyʼaʼỹre.   Eñeʼẽ umi ikatuʼỹvare, oñeʼẽ ijehe,   hekópe porã eñeʼẽ imboriahúva rehehápe, ani reheja oikotevẽ ha ojejopy nde rapicha.   Avápa ojuhúne peteĩ kuña oñangareko kuaáva hógare? Iporãve óro kuʼígui.   Iména ojerovia hese, ha noikotevẽi.   Iporãva hese ojapo ha arakaʼeve ivaíva oikove aja pukukue.   Haʼete oheka ovecha rague ha mandyju, ha oipovã kyreʼỹ.   Y rupigua mbayrúicha, mombyrýgui ogueru hiʼupyrã.   Opuʼã koʼẽ mboyve, omongaru hogagua ha omombaʼapo hembiguái.   Yvy oipotáva ojogua, ha pe imbaʼapo repykuégui upépe haʼe oñemitỹ.   Ojekuʼa jokua hatã porã, ha omombarete ijyva katupyrýpe ombaʼapo haguã.   Vyʼápe ohecha hembiapo, koʼẽre oho porãveha, ha pyharekue ndoguéi hógape mbaʼe rendy.   Ipópe opyryrỹi heʼỹ, ha oipyaha ijaorã   Oikotevẽva ndive ipo jera, ha oipytyvõ mboriahúpe.   Ndokyhyjéi rogagua iroʼy ramo guarã, ijao aku joágui.   Ijahojarã haʼete ojapo, ha oñemonde ao porãme.   Iména herakuã porã, ha oguapy táva rokẽme karai guasu kuéra apytépe.   Ojapo ao ha kuʼa jokuaha, ha hepýre omeʼẽ oñemúvape.   Imbarete ha ojerovia ijehe, ndoipyʼapýi chupe upe oútava.   Iñeʼẽ kuaa ha pyʼa porãme oporomboʼe.   Hógare oñangareko, koʼẽre toho porã, ha ndoʼu reíri hembiʼu.   Imemby kuéra ha iména ohecha ramo chupe ha heʼi:   “Kuña imbaʼe porãva heta, ha opavavégui ne mbaʼe porãve”.   Kuña juky mbotavy ha iporãva pyaʼe ohasa kuña ombyajéva Ñandejárape ojererohory vaerã.   Perohory opa ojapo vaekuére, perohory opavave renondépe. Che raʼy, ani nde resarái che ñeʼẽgui. Nde pyʼa ruguápe eñongatu ndéve haʼéva.   Péicharõ reikove pukúta ha reiko porãta.   Opa ára kena ne marangatu ha nde pyʼa porã, jeguaka ramo ereko nde jehe, ha eñongatu nde pyʼa pýpe umi mbaʼe.   Péicharõ, ne pytyvõne Tupã ha nde rerohorýne opavave.   Ejerovia Ñandejárare nde pyʼaite guive, ha ani nde jehe añónte.   Eikuaáke haʼe oĩha opa rupi, ha haʼe omyesakãtaha ndéve nde rape.   Ani ere nde jehe ne arandu etereiha. Emombaʼe Ñandejárape ha eheja mbaʼe vai.   Upéva pohã porãta nde retépe guarã, omombaretéta ne kãngue.   Emombaʼe Ñandejárape opa mbaʼe rerekóvape, ha opa remonoʼõ tenondévape nde kokuégui.   Péicharõ, nde róga henyhẽta kogaʼágui, ha ne mbayru kuéra kaguy pyahúgui.   Che raʼy, ani rejahéi Ñandejára rehe oñemoñeʼẽ ramo ndéve, térã nde pochy haʼe nde reko mboʼe ramo.   Tupã ojaʼóva voínte ohayhúvape, taʼýrare ojapoháicha itúva.   Ovyʼa vaerã arandu ojuhúva ha iñakã porãva.   Upéva iporãiteve plátagui ha ohejaiteve órogui.   Iporãve ita jeguágui, ha ndaipóri imbojojaha.   Arandu ombopukúta nde rekove, yvate ne mopuʼã ha ne mombaretéta.   Arandu ombopiroʼýta nde rekove, ha mamo reguataha rupi reiko porãta.   Ne arandúrõ reikovevéta, iñarandúva ovyʼáta.   Tupã, arandu rupi, ojapo vaekue ko yvy, ha imbaʼe kuaápe omohenda pe yvága.   Arandu rupi umi yguasu ojapo, ha araígui omondyky ysapy.   Che raʼy, ne akã guapy kuaa kena, ani nde resarái arandúgui.   Péicharõ reikovéta, ha mboʼy jeguáta nde ajúri.   Reikóta rekyhyjeʼỹre ha nereñepysãngái chéne.   Nderekyhyjéi chéne reñenóvo reke haguã, ha reke porãne.   Nereñemondýi chéne oúrõ jepe ndéve iñañáva yvytu ratãicha.   Ñandejára oñangarekóta nde rehe, ha ndohejái chéne reʼa ñuhãme.   Oikotevẽva oñembojárõ ne rendápe, ani rejere chugui. Ikatu ramo, eipytyvõ chupe.   Oĩ ramo nde pópe reporopytyvõ haguã ani erétei: “Koʼẽrõ jahecháta ndéve”.   Ani rejapo ivaíva nde róga ykére guáre, jeroviápe oikóva nde ypýpe.   Ani reñorãirõ rei avave ndive, ojapoʼỹrõ nde rehe ivaíva.   Ani reikose umi mbaretépe oikóvaicha, ani rejeheʼa hese kuéra.   Iñañávape Ñandejára ndohayhúi, imarangatúvape omokunuʼũ.   Heko añávare Ñandejára ojahéi, ha heko potĩva róga katu ohovasa.   Oñembotuichávagui mbaʼeve ndoikuaaséi, imboriahúvape katu oipytyvõ.   Iñarandúvape omoherakuã porãne, itavývape katu omotĩne. Pehendu che raʼy kuéra pende ru remimboʼe, pejapysaka peikuaa haguã haʼéva.   Mbaʼe iporãva pomboʼéta, ani pemboyke che ñeʼẽ.   Che, che mitã vaekue avei, che sy che rayhu, che mokunuʼũ.   Che ru che mboʼemi kóicha: “Eñongatu che ñeʼẽ nde pyʼápe, ha ejapo haʼéva reikove haguã.   Ne arandúke ha eikuaa opa mbaʼe, ani nde resarái che ñeʼẽgui, ani umíva remboyke.   Ani reheja reítei, ne moʼãne opa ára. Rehayhu ramo oñangarekóne nde rehe.   Ñane aranduse jepe ñane arandúma voi, emeʼẽ opa erekóva mbaʼe kuaa rehehápe.   Erohory pe arandu ha yvate nde rupíta, ehayhu ha ne mbotuicháta.   Yvoty apesãme guáicha ombojeguáta ne akã.”   Che rendúke, che raʼy, topyta ne akãme che ñeʼẽ, péicharõ reikove pukúta.   Che rogueraháne arandu rape iporãvévare, romboguatáne tape ikarẽʼỹvare.   Reguata kuévo ani chéne nde pysyrỹi, ha reñani ramo nereñepysãngái chéne.   Ne rakateʼỹke opa romboʼe vaekuére. Nderejeíri ramo chugui reikove pukúne.   Iñañáva rapykuéri ani reho, ha haʼe kuéra oikoháicha ani reiko.   Umíva rape rupi ani rehasa ha eguata tenonderãvo.   Haʼe kuéra ndokéi ojapoʼỹrõ ivaíva, ha ndahopehýiri oityʼỹ ramo hapichápe.   Mbaʼe vai apo haʼe kuéra oguereko tembiʼu ramo, ha y roʼysã porã ramo pe mbaretépe jeiko.   Ipotĩva rape koʼẽticha hesakã, ha hesakãve ohóvo omimbipa peve.   Iñañáva rape katu pyharéicha iñypytũ, moõpa oñepysãnga jepe haʼe kuéra ndoikuaái.   Ehendu che raʼy ko ndéve haʼéva, ejapysaka che rehe.   Ejepyʼa mongeta hese, eñongatu nde pyʼapýpe.   Koʼã mbaʼe reikuaa ramo reikovéta, umíva omohesãi mayma oikovévape.   Eñangareko porãke opa reñandúvare, umívagui niko heñói ñande rekove.   Nde jurúgui eipeʼa japu, ha ani ne ñeʼẽ rei.   Emaʼẽ tenonderã gotyo, anítei ne tĩndy avave renondépe.   Emaña porã nde raperãre, ani ikarugua nde hegui.   Ani reñemeʼẽ mbaʼe vaípe, eñemomombyry chugui. Che raʼy, ehendu che mbaʼe kuaa, ejapysaka ko arandúre,   upéicharõ reiko kuaáne, ha nde jurúgui osẽne mbaʼe porã reikuaáva.   Cháke otyky eíra kuña omendáva jurúgui, ha guavijúicha heʼẽ.   Amo ipahápe katu petỹicha iro, ha kyséicha hãimbe.   Haʼe nde reraháta remano haguãme, hendive reikórõ, remanóta.   Nomombaʼéi tape oguataha, oho rei-rei oimehápe.   Upévare, pehendu che raʼy kuéra. Ani pemboyke che ñeʼẽ.   Pejere peichagua kuñágui, anítei peñemoaguĩ hóga rokẽre,   ani haguã avave opyta pene rendaguépe, ha pene mitãreve pepa,   ha oime hyguãtãva pende pytúre, ha pende ryʼái repykue opyta peikuaaʼỹva rógape.   Upe rire pene rasẽne, pende rete ha pende roʼo ikusuguepáma ramo.   Pejéne upérõ: “Che vyroite piko raʼe, ha na che ñeʼẽ rendúi avavépe.   Ndajapysakái vaekue umi che mboʼesévare, ha mbaʼeve ndaikuaaséi che mboʼehára kuéragui.   Haimete añehundi, haimete añemotĩ opavave renondépe.”   Eiko ne rembireko ndive añónte, ha chupe añónte ehayhu.   Mitã okára ndogueru moʼãi ndéve mbaʼeve iporãva.   Tokakuaa ne ndive ne mitã nguéra, ha anítei nde rogaguaʼỹ oiko ne ndive.   Evyʼa ne rembireko ndive pe kuña remenda hague, ne mitãme gueteri:   kuña ijuky ha isarakíva. Ta ne mongaʼu imborayhúpe ha ta ne myendy ikunuʼũme opa ára.   Che raʼy, mbaʼérepa nde akã rakúta nde rapicha rembireko rehe? Mbaʼérepa rehaviʼúta kuña ne mbaʼeʼỹva pytiʼa?   Ñandejára oikuaapa yvypóra rekovekue, ha ohechapa moõ rupípa oiko.   Heko añávare ojeréta itukumbo, iñangaipa omoñuhãta chupe,   ndojeheko mboʼéirõ omanóta, ha itavy etereígui oñehundíta. Che raʼy, remeʼẽ ramo ne ñeʼẽ nde rapicháre, térã rejerovia oime raẽvare,   ne ñeʼẽ voi nemoñuhãne. Nde juru rupiete reʼa ha repytáma ipo guýpe.   Kóicha ejapo, che raʼy, rejei haguã ipo guýgui: “Eñesũ henondépe, ha ani reheja rei chupe.   Ani reheja hoʼa nde rehe topehýi, ha reñeno reke.   Guasúicha repo ñuhãgui, guyráicha reveve ijapihágui.”   Nde ne ateʼỹva, tereho tahýi raitýpe, emaña hese kuéra, ha ne arandúta.   Haʼe kuéra ndahuvichái, ndaipóri uru hiʼári kuéra, térã chupe kuéra omyakãva.   Ára hakúpe ha oñemonoʼõ aja kóga, ombyaty hembiʼurã.   Nde ne ateʼỹva, Arakaʼe piko repáyta? Arakaʼe piko repuʼãta?   “Erambiʼimi, ha upéi eke. Embojoʼa nde po ne akã guýpe ha epytuʼu”.   Mondaháicha tekotevẽ hoʼáta nde ári, kyse ipópe guáicha.   Heko añávante oiko oñeʼẽ rei hapicháre.   Omaña sayke, heko rei, ha heʼívape oporombotavyse.   Ivaíva mante ipyʼápe oguereko, ha opa rupi oporomoingo vaipa.   Upévare, peichaháguinte oñehundíne, peteĩ tesa pirĩme oikopáne hese.   Che raʼy, ejapóke nde ru rembipota, aníke nde resarái nde sy remimboʼégui.   Ereko mante nde pyʼa pýpe, ha mboʼýicha emoĩ nde ajúri.   Umíva ne sãmbyhýne, oñangarekóne nde rehe reke aja, ha repay rire, oñemongetáta ne ndive.   Tembiapoukapy niko tataindy, temimboʼe katu oporohesape. Ha umi mbaʼe ojapóva oikovéne opa ára.   Nde peʼáne kuña vaígui, ha nde rapicha rembireko ijuru heʼẽvagui.   Ani rehecha ramo iporãha, anítei hesa rory nemoñuhã.   Kuña vai oñemeʼẽ ramo oimeháicha rei, omendáva ombohypa nde rekove.   Ikatu piko oime okaiʼỹre ojatapýva hapypaʼũme?   Ikatu piko oime okaiʼỹre tata rehe opyrũva?   Péicha avei oñenóva hapicha rembireko ndive. Ojapo ramo upéva, ndojeheja rei chéne chupe.   Mondaha noñemotĩri omondárõ iñembyahýigui,   ojekuaárõnte omyengoviáne hetaitevépe ha opa oguerekóva omeʼẽne.   Omendáva ndive oikóva naiñakã porãi, ha ipo rupi oñehundi.   Ojejaʼo ha oñenupãne, ha oñemotĩháre oikovéne.   Hakateʼỹva hembirekóre ipochýne, ha ndéve, ndejuhuhápe, ndoheja rei chéne.   Mbaʼeve reikuaveʼẽva naiporã moʼãi chupe, heta hetave ramo jepe. Che raʼy, ne manduʼáke che ñeʼẽre, ejapóke opa haʼéva.   Rejapórõ che haʼéva reikove aréne. Opa che remimboʼe nde resaʼỹicha ehayhu.   Aníke nde resarái che ñeʼẽnguégui, ha ereko nde pyʼapýpe opa ára.   Arandúpe ere: “nde niko che reindy”, ha mbaʼe kuaápe: “nde katu che irũ”.   Umíva na nde rejái chéne reʼa omendáva pópe, juru heʼẽme nde reityséva.   Che rovetã guive, amaʼẽvo ipaʼũha rupi,   ahecha peteĩ mitã rusu hapicha kuéra apytégui hiʼaky ha ivyrovéva.   Oho ohasa haguãicha peteĩ kuña róga renonde rupi.   Kaʼaru etéma hína, kuarahy oike ha pyhare hoʼávo.   Peichaháguinte, pe kuña osẽ ha ohape joko. Heko vaívaicha oñemonde ha oikuaa porã pe oipotáva.   Kuña otĩʼỹ, heko rory ha iñakãre oikóva,   osẽva ha oho oimehápe, mamo aty ohechahápe, oikóva oporoheka.   Otĩʼỹre upe kuña oity ijyva pe mitã rusúre, ohetũ ha heʼi chupe:   “Amymbajuka niko joajurã  ha oime ógape soʼo.   Péicha ombotavy chupe ñeʼẽ kuaápe, omboaguara ha ogueraha.   Ohóma katu pe mitã rusu hapykuéri, vaka soʼorã ohoháicha isãre, guasu hoʼárõ guáicha ñuhãme.   Ha upépe ojekutu iñokoʼẽme ha hoʼa, guyra hoʼaháicha ñuhãme, oikuaaʼỹre opataha hekove.   Che raʼy, che rendu aipo ramo. Ejapysaka ndéve haʼévare.   Ani ne akã vai peichagua kuñáre, ani reho hapykuéri.   Hetápema haʼe ohundi, heta imbaretévapema ojuka.   Hógape reho ramo mano rape rupi reguata, ha pyaʼe reguahẽta umi omanóva ohohápe. Arandu oporohenói. Mbaʼe kuaa oñehenduka.   Tape ykeregua yvyty ruʼãme oñemoĩ, umi tape ojuasaha rupi oñemohenda.   Oñemoĩ táva rokẽme tape opahápe, umi ojeike ha oñesẽha rupi oñemoĩ osapukái:   “Ahenói mayma yvypórape, opa yvy ári guápe añeʼẽ.   Arandu ojapo hogarã, siéte hopyta jeguáva.   Karu guasurã ojuka hymba, omoheʼẽ kaguy ha ombosakoʼi imesa.   Kuña kuéra hembijokuáiva omondo osapukáivo táva ijyvateveha guive:   “Heko kuaaʼỹva tou ápe”. Ha iñakã porãʼỹvape heʼi:   “Peju, peʼu che rembiʼu, ha kaguy amoheʼẽ vaekue.   Oheko mboʼéva otĩʼỹvape ojejaʼo, ha oñemoñeʼẽva iñañávape, ojeapoʼi.   Eñemoñeʼẽ hova atãvape ha ndaijaʼe moʼãi nde rehe. Eñemoñeʼẽ iñarandúvape ha nde rayhúne.   Iñarandúvape opa eréva omoaranduve chupe, emboʼe imbaʼe porãvape ha oikuaavéta.   Ñandejára ñemombaʼépe oñepyrũ arandu, Tupã marangatúpe reikuaárõ heʼise ne aranduha.   Arandu reheve reikove pukúta, ha hetave áño rehasáta.   Ne arandu ramo ou porãta ndéve, nde rova atã ramo ndéve jeýnte ivaíta.   Tavy ojogua kuña ñeʼẽ reípe, oikuaaʼỹva mbaʼeve ha otĩʼỹva.   Hóga rovái oguapy, táva ijyvatevehápe,   ha opa ohasáva, tape porãre ohóvape heʼi:   “Peiko kuaaʼỹva peju ápe”. Ha iñakã porãʼỹvape katu:   “Y oñemonda vaekue hoʼysã porãve, ha tembiʼu ñemiháme ojeʼúva heve.”   Ha haʼe ndoikuaái hógape omanóvama oikoha, ha imbohupa kuéra omanóva retãmema oimeha. Toguerohory ko yvy Ñandejárape.   Pejapo vyʼa pópe chupe hembipota, peguahẽ hendápe sapukái rorýpe.   Peikuaa porãke: Ñandejára hína Tupã. Haʼe ñande apohare ha ñande imbaʼe, hetãgua ha ovecha iñu megua.   Peike hokẽ nguéra rupi pemboaguijévo chupe, ha hóga guýpe purahéi reheve. Pemboaguije chupe ha héra perohory,   Ñandejára imbaʼe porãgui. Imborayhu ndaijapýrai, ha heko jeroviaha opa árape guarã. Tupã, ne mborayhu ha nde reko joja aropurahéita, ndéve ore Jára, rogueropurahéita.   Añehaʼãta aiko tape ikarẽʼỹvare. Arakaʼe piko rejúta che pytyvõ? Che rógape voi aikóta ajapoʼỹre ivaíva.   Ndahecha ramo moʼãi mbaʼeve ivaíva. Ndaikuaaséi mbaʼeve umi heko vaívagui, umíva ndive ndajeheʼái chéne.   Ijapúva oñemomombyry che hegui ha namoporãi mbaʼeve ivaíva.   Hapicháre oñeʼẽva kirirĩháme, umíva amokirirĩ eténe. Umi oñembotuicha ha oñemohaʼenteséva, umíva ndahechaséi.   Aiporavóne umi ijoheipyréva che jere rupi oiko haguã, upe oikóva tape kareʼỹme, upéva che pytyvõta.   Che rógape ndoikói chéne upe oguasu apíva hapichápe. Umi ijapúva che renonde rupi ndoiko moʼãi.   Ára koʼẽre amokirirĩ eténe opa iñañáva che retã megua. Ñandejára távagui amosẽne opa umi mbaʼe vai apoha. Ohasa asýva ñemboʼe, ojejopy vai jave ohekuavóva hemiandu Ñandejára renondépe.   Che Jára, ehendu che ñemboʼe. Ne rendápe toguahẽ che rembijerure.   Ani nde rova reñomi che hegui ajejopy vai jave. Che rendumi kena ha eñeñanduka chéve añemboʼe jave.   Che rekove ku tatatĩcha opa rei, umi che kãngue hakupa tatapỹicha.   Che pyʼa ikangypa ku ñana rogue manóicha, ha aju ndakarusevéi.   Che pire ha che kãngue reíma, pyahẽ asýpe aikógui.   Ku urukureʼa yvy ojeikoʼỹha rupi oikóva, ha ku ñakurutũ tapere rupi oikóvaicha aiko,   ndaikatuvéi ake ha che ãmbu. Ajogua umi guyraʼi haʼeñóme óga ári rupi oguejýva.   Umi che rehe ijaʼeʼỹva che jaʼo ára pukukue, ha ojahéivo ambuére che mbohéra.   Tembiʼu rangue haʼu tanimbu, ha y haʼúva ojeheʼa che resaýre,   nde pochýgui che ndive. Yvate che rupi ha yvýre che pete.   Kuarahyʼãicha che rekove ohasa, ha ñana rogue manóicha añyñýi ahávo.   Nde katu che Jára, opa ára reikove, nde rérare maymáva imanduʼáne.   Epuʼã, eiporiahurereko Siónpe, oguahẽma ára reiporiahurereko haguã.   Umi nde rehe ojeroviáva ohayhu ijita kuéra, ha ombyasy itapereha.   Ñandejára, tetã nguéra nde réragui okyhyjéne, mburuvicha guasu kuéra ne mombaʼéne.   Ñandejára omopuʼã jey vove Sión, ha ojechaukávo heko mimbipápe,   ohendúne imboriahúva ñemboʼe ha nomboykéi chéne imbaʼe jerure.   Koʼã mbaʼe kuatiápe toñemoĩ, oikuaa haguã umi oútava, ha oikoveʼỹva gueteri ágã omombaʼe guasu Ñandejárape.   Ñandejára omaʼẽ yvýre amo yvatégui, upe hekoha marangatu guive omaʼẽ,   ohendu haguã iñapytĩmbýva ñembyasy, ha umi ojejukátavagui opoi haguã.   Ñandejára réra ojererohorýne Siónpe, héra oñemombaʼéne Jerusalénpe,   ágã tetã nguéra oñembyatývo oñondive omombaʼe guasu joa haguã chupe.   Tape kuʼa rupi haʼe che mokangy, ha omombyky che rekove.   Che haʼe chupe: “Tupã anítei che reraha. Che mitã gueteri niko.” Nde rekove niko ndopái.   Iñepyrũmbýpe ko yvy remopyenda, yvága katu ndete voi rejapo.   Umíva opáne, nde katu nahániri, ao itujaháicha umíva itujáne. Nde rembopyahúne ao oñemyengovia vaicha.   Nde katu opa árape guáicha, ne rekove arakaʼeve ndopái.   Amombaʼe guasu Ñandejárape che pyʼaite guive, che pyʼaite guive amombaʼe guasu héra marangatu.   Amombaʼe guasu Ñandejárape che pyʼaite guive, nda che resarái chéne heta mbaʼe porã omeʼẽ hague chéve.   Haʼe oheja rei chéve che rembiapo vaikue ha che mongueráva opaichagua mbaʼasýgui.   Haʼe ndohejái apa yvy kuápe ha mborayhúpe che añuã ha che mokunuʼũ.   Opa mbaʼe aikotevẽvagui iporãva meme chéve omeʼẽ ha taguato raʼýicha che momitã jey.   Ñandejára heko joja opa ojapóvape ha ohecha kuaa umi ojejopy vaívape.   Moiséspe haʼe ohechauka hembipota, ha Israélpe mbaʼe hechapyrãva.   Ñandejára imbaʼe porã ha oporoporiahurereko, ndaipochy reíri ha oporohayhu.   Haʼe ndoporomongavajúi manté ha ndaipochy aréi.   Nomyengoviái ñandéve ñane angaipa, ha ndojapói ñande rehe ojapo haguãicha.   Yvága oĩ mombyryháicha yvýgui, upeichaite tuicha imborayhu umi hese ojeroviávare.   Kuarahy resẽ mombyryháicha kuarahy reikégui, upéicha omomombyry ñande hegui ñane angaipa.   Túva omokunuʼũháicha taʼýra kuérape, upéicha avei Ñandejára umi chupe omombaʼéva ndive.   Haʼe oikuaa mbaʼéguipa ñandeapo rakaʼe, oikuaa porã yvynteha voi ñande.   Yvypóra rekove niko ku ñanáicha, yvoty ñu ipoty jera vaicha,   oipejúvo chupe yvytu opa reíva, hendague jepe ndojekuaavéi.   Ñandejára mborayhu katu ndopái arakaʼeve, ohupyty umi chupe omombaʼéva ñemoñarépe,   umi ojapóva iñeʼẽ omeʼẽ vaekue ha imanduʼáva hembiapoukapýre.   Ñandejára omoĩ iguapyha yvágape, ha upe guive oisãmbyhy opavavépe.   Tupã remimbou, peẽ pejapóva Tupã rembipota, pejapóva opa mbaʼe haʼe heʼíva: Pemombaʼe guasu Ñandejárape!   Pemombaʼe guasu Ñandejárape, peẽ yvágape peikóva, peẽ pejapóva hembipota!   Tomombaʼe guasu Ñandejárape hembiapokue, tomombaʼe guasu chupe, mamo haʼe oĩha rupi, opa mbaʼe oĩva ipo guýpe. Amombaʼe guasu Ñandejárape che pyʼaite guive. Amombaʼe guasu Ñandejárape che pyʼaite guive. Nde tuichaite niko Tupã che Jára, remimbi ha rejajaipa,   ha mbaʼe rendýpe reñeñuã. Óga pepóicha reipyso yvága   ha nde rogarã y ári remopuʼã. Reñemombayru araípe ha yvytu pepo ári reiko.   Yvytu ne maranduhára ha ára vera katu ne rembiguái.   Nde remopyenda vaekue ko yvy ani haguã okuʼe arakaʼeve.   Y guasúpe ahojáicha reñuãmba ko yvy, yvyty jepe ojahoʼipa vaekue.   Ha nde resapukáivo ohopa, nerendúvo resunu okañymba.   Yvytýre ojepoi, ñúre isarambi ha opyta remohenda haguépe.   Rehai chupe yvy ani haguã ohasa, anive haguã ojahoʼi yvy arakaʼeve.   Ñúre yvúgui y remotororõ ha yvyty paʼũ rupi osyry.   Umívagui hoyʼu tymba saite, vúrro saite ombogue ijyuhéi.   Ysyry rembeʼýre guyra kuéra ojaitypo ha yvyra rakãre ohenduka ipurahéi.   Yvate guio umi yvyty remoheʼõ ha ne rembiapokuégui hyguãtã pe yvy.   Kapiʼi remoheñói mymba kuérape guarã, kóga kuéra yvypóra rembiʼurã,   tembiʼu chupe omohyguãtãva, kaguy chupe ombopyʼa rorýva, ha ñandy ryku hova omboveráva.   Hyguãtãmba umi yvyra yvyty Líbano pegua, umi kuriʼy Ñandejára oñotỹ vaekue.   Umívare guyra kuéra ojaitypo ha huʼãitépe tujuju ojehupapo.   Umi yvytýre kavara oiko ha anguja guasu umi ita kuápe.   Jasy rejapo ára oñehaʼã haguã, kuarahy oikuaa arakaʼépa oikéta,   rembou pyhare ha pytũmbýpe tymba ñarõ omangea.   Jaguarete raʼy kuéra hembiʼúre okororõ, Tupãme ojerure hoʼu vaerã.   Kuarahy osẽvo katu okañymba, ikehápe ohopa oñeno.   Upévo osẽ yvypóra ombaʼapo, kuarahy oike peve ombaʼapo.   Ore Jára, hetaite mbaʼe niko rejapo. Nde katupyrýgui umíva rejapo. Ko yvy henyhẽ ne rembiapokuégui.   Péina upépe yguasu ipe ha ipyrusúva, ipype omumumba tymba kuéra michĩ ha tuicháva ikatuʼỹva jaipapa.   Upe rupi ygára guasu kuéra ohasa, ha upépe hetiaʼe ku Leviatán.   Opa koʼãva nde rehe ojepoka hembiʼurã hiʼárape chupe kuéra remeʼẽ haguã.   Remeʼẽ ha ogueraha, nde po jerágui haʼe kuéra hyguãtã.   Nde rova reñomi ramo haʼe kuéra oñemondýi, ipytu rejoko ramo omanomba, ha yvýpe jeýnte oho opa.   Nde pytúpe umíva rejapo, ha ko yvy ári opa mbaʼe rembopyahu.   Ñandejára tomimbipa opa ára, Ñandejára tovyʼa hembiapokuére.   Yvy oryrýi, haʼe hese omaʼẽvo, umi yvyty otĩmbo, haʼe hese opoko ramo.   Ñandejárape apurahéine aikove aja pukukue, Tupãme aropurahéine aiko aja ko yvy ári.   Iporã ngaʼu raʼe Ñandejárape umi mbaʼe che akãme arekóva. Haʼe añoite ku hína upe che mbovyʼáva.   Heko vaíva tomanomba ko yvy ape ári, iñañáva ta hapykuereveʼỹ. Amombaʼe guasu Ñandejárape che pyʼaite guive. Aleluya. Pemombaʼe guasu Ñandejárape, héra pemombaʼe. Opa tetã rupi pemoherakuã umi mbaʼe hechapyrãva haʼe ojapo vaekue.   Chupe peropurahéi ha pemoherakuã imombeʼupyrãva haʼe ojapo vaekue.   Héra marangatu pembotuicha. Ñandejára rehe ojeroviáva tovyʼa.   Peguahẽ Ñandejára rendápe pytyvõ rekávo. Opa ára peñemboja hendápe.   Pene manduʼáke umi mbaʼe hechapyrãva ojapo vaekuére, ha hembiapoukapy ijurúgui osẽ vaekuére.   Peẽ hembiguái kuéra Abraham ñemoñaréva, peẽ hembiporavo Jacob raʼy kuérava,   Tupã niko Ñandejára hína, haʼe oisãmbyhy ko yvy tuichakue.   Haʼe imanduʼa manté iñeʼẽ omeʼẽ vaekuére. Iñeʼẽ omeʼẽ vaekuére opa árape guarã.   Haʼete voi omeʼẽ vaekue iñeʼẽ Abrahámpe, héra tee rehe omeʼẽ vaekue iñeʼẽ Isaácpe.   Tembiapoukapy ramo omeʼẽ vaekue iñeʼẽ Jacóbpe, ha ñeʼẽ meʼẽ opa árape guarãva omeʼẽ Israélpe heʼívo:   “Ndéve ameʼẽta yvy Canaán, ne mbaʼe teerã.”   Haʼe kuéra mbovy ramo jepe, mombyrygua ramo oiko ko yvy apére.   Ovaháre oikóva ambue tetãre, opytaʼỹre mamove.   Tupã ndohejái avavépe ojopy hendive kuéra. Ha mburuvicha guasu kuérape omomarandu heʼívo:   “Aníke pepoko che rembiporavóre. Ani che maranduhára kuérare mbaʼeve ivaíva pejapo.”   Ñembyahýi guasu ogueru upe tetãme ha ohundipa hiʼupyrã.   Henonderã nguéra katu omondo peteĩme, Josépe, tembiguái ramo oñemeʼẽ vaekue.   Ojopy hikuái ipy yvyra kuápe ha ijajúragui omosã,   ojehu peve umi mbaʼe heʼi vaekue ojehutaha. Ñandejára omoañete upe haʼe heʼi vaekue.   Mburuvicha guasu opoika chugui, ojejopyhágui oñenohẽ haguã heʼi.   Hógape omoĩ chupe mburuvichárõ. Opa mbaʼe ipo guýpe omoĩ,   ikatu haguã mburuvicha kuérape omboʼe ha karai kuérape omoarandu.   Upérõ Egíptope oguahẽ Israel, Cam retãme oike Jacob.   Tupã heta omoñemoñare hetã guápe, ha omombareteve umi chupe kuéra ojopývagui.   Tupã opoko umi Egiptogua pyʼáre ijaʼeveʼỹ haguã hetã guáre ha omoñuhã haguã Tupã rembiguái kuérape.   Upéi omondo hembiguái Moiséspe, ha hembiporavo Aarónpe.   Mbaʼe hechapyrãva haʼe kuéra ojapo, imombeʼupyrãva ojapo Cam yvýpe.   Tupã ombou pyhare ha iñypytũmba, haʼe kuéra katu ndoikuaaséi mbaʼeve iñeʼẽgui.   Y kuéragui ojapo tuguy ha pira kuéra omanomba.   Omyenyhẽ upe tetã juʼígui, mburuvicha guasu kotýpe jepe oikepa.   Tupã oñeʼẽ ha tuku ou, ñatiʼũ upe tetã omyenyhẽ.   Ama rangue ombou amandáu ha ára tiri oity upe tetã pýre.   Parral ha igoty ohundipa, yvyra máta kuéra ohakãʼomba.   Tupã oñeʼẽ ha tuku mante ou, tuku raʼy ikatuʼỹva jaipapa.   Umi ñu omoperõ, kokue kuéra upéichante avei.   Upéi katu ojuka mayma memby ypykue, opaite mitã ypykue ojuka Egíptope.   Israel guápe oguenohẽ pláta ha oroita reheve, ndaipóri ikangýva ijapytépe kuéra.   Egiptogua ovyʼa haʼe kuéra osẽvo, okyhyje etereígui chugui kuéra.   Tupã ombou arai ojahoʼíva chupe kuéra, ha tata pyhare chupe kuéra ohesapéva.   Haʼe kuéra ojerure hoʼu vaerã ha ombou chupe kuéra ynambu, mbuja yvágagui guápe omohyguãtã chupe kuéra.   Ita guasu ojoka ha y chugui osẽ, osyrýva yvy ojeikoʼỹha rupi.   Imanduʼa iñeʼẽ marangatúre omeʼẽ vaekue hembiguái Abrahámpe.   Oguenohẽ hetãme vyʼa pópe, ha hembiporavo kuéra osapukái rory osẽvo.   Omeʼẽ chupe kuéra ambue tetãgua yvy, ha chupe kuéra opyta umíva ryʼái repykue,   haʼe kuéra ojapo haguã hembiapoukapy ha oiko haguã haʼe oipotaháicha. Aleluya. Aleluya Perohory Ñandejárape, ipyʼa porãgui ha imborayhu ndopáigui arakaʼeve.   Mávapa ikatúne oikuaauka imombeʼupyrãva ojapo vaekue Ñandejára? Ha ohenduka hembiapo porãita?   Ovyʼaiténepa umi oporombojojáva ha hekopegua opa ára ojapóva.   Ne manduʼa kena che rehe, che Jára, rajapóvo iporãva ne retã guápe. Ehechakuaa kena chéve rejúvo reporopeʼa ivaívagui,   ahecha haguã mbaʼéichapa ovyʼa umi nde reiporavo vaekue, avyʼa haguã avei ne retãgua ndive, ha añeñandu porã haguã umi ne mbaʼéva apytépe.   Ore niko ore rembiapo vai ore ru ypykuéicha, tuicha rojavy ha ore kyʼa ne renondépe.   Egíptope oiko ramo guare ore ru kuéra ypykue, ndohecha kuaái vaekue umi mbaʼe hechapyrãva rejapóva. Naimanduʼái vaekue ne mborayhu guasuetére, ha Yguasu Mar Rójope opuʼã nde rehe.   Tupã katu oguenohẽ chupe kuéra jejopy vaígui, héra rehehápe, ohechauka haguã chupe kuéra ipokatu.   Hatã ojaʼo Mar Rojo ha hypa, chupe kuéra ombohasa haguã yvy ojeikoʼỹha rupi guáicha.   Hese kuéra ijaʼeʼỹva pógui chupe kuéra oguenohẽ, hendive kuéra ojopýva poguýgui chupe kuéra oipeʼa.   Y ojahoʼipa umi chupe kuéra ojopývape, peteĩnte jepe ndopytái.   Upépe ae oguerovia hikuái Tupã ñeʼẽ, ha oguerohory chupe.   Pyaʼete hesarái umi Tupã rembiapokuégui, ha ndojapói mbaʼeve ramo hembipota.   Yvy ojeikoʼỹháme tembiʼúre itaryrýi hikuái, avave oĩʼỹháme oipyʼa raʼã Tupãme.   Omeʼẽ chupe kuéra opa ojeruréva, ha omondo hiʼári kuéra mbaʼasy oporojukáva.   Upe oiko haguépe oñembojojase hikuái Ñandejára rembiporavo, Moisés ha Aarón rehe.   Osoro yvy ha omokõ Datánpe, ojahoʼi Abirámpe ha opa hapykuéri oikóvape.   Tata ojepota upéva upe atýre, tata rendy ombokusugue umi tekove añáme.   Yvyty Horébpe ojapouka hikuái tóro raʼãnga, ha pe taʼãnga órogui ijejapo pyre omombaʼe hikuái.   Upéicha omyengovia hikuái Tupãme, heko mimbipávape, tóro kapiʼi hoʼúva raʼãngáre.   Hesarái hikuái Tupãgui, oguenohẽ vaekue chupe kuéra jejopy vaígui, tuichaite mbaʼe ojapo vaekue Egíptope,   mbaʼe hechapyrãva ojapo vaekue Canaánpe ha mbaʼe ojehechaʼỹva Mar Rójope.   Ñandejára ohundi moʼã chupe kuéra, hembiporavo Moisés katu oñemoĩ haperãme ha upéicha ojoko, Tupã pochy.   Upe rire, ndoipotái vaekue yvy porãite, ndogueroviáigui Tupã heʼíva chupe kuéra.   Hóga kuérape iñeʼẽ ngururu ha ndojapói Ñandejára heʼíva.   Haʼe katu omopuʼã ipo ha hérare heʼi ohejataha chupe kuéra omano yvy ojeikoʼỹháme,   ha iñemoñare kuéra omondotaha ambue tetã rupi, opa rupi omosarambitaha.   Upéi oiko hikuái Baal-Peor rembiguáirõ. Hoʼu hikuái mbaʼe oñekuaveʼẽva umi tupã oikoveʼỹvape.   Hembiapo vaípe ombopochy Ñandejárape, ha iñasãi ijapytépe kuéra mbaʼasy.   Upérõ opuʼã Finees ha ojapo hekopeguáva, ha upépe opi pe mbaʼasy.   Ha pe hembiapokuére, Tupã ohechakuaa chupe opa árape guarã.   Yvu Meribápe katu ombopochy hikuái Ñandejárape, ha upévare hoʼa vai vaekue Moiséspe.   Ombopochy chupe hikuái ha haʼe heʼi heʼiʼỹ arã.   Nohundíri hikuái tetã nguéra, Ñandejára heʼi haguéicha ojejapo haguã.   Ojeheʼa hikuái ambue tetãgua rehe ha ojapo haʼe kuéra ojapóva.   Omombaʼe guasu hikuái itaʼãnga kuéra, ha upéva oity chupe kuéra ñuhãme.   Ojuka ha oikuaveʼẽ añáme taʼýra ha tajýra kuéra.   Mitã marãʼỹ ruguy oñohẽ, taʼýra ha tajýra kuéra ruguy oikuaveʼẽ Canaán pegua tupã nguérape, ha huguykuépe yvy ojeharu.   Kuña reko vaícha oñemongyʼa ha itujupa hembiapo vaikuépe.   Ñandejára ipochy hetãgua ndive, ha ojeguaru umi imbaʼe teévagui.   Ambue tetãgua pópe oheja, ha umíva hese kuéra ijyvytu.   Hese kuéra ijaʼeʼỹva ojopy hendive kuéra ha ipo guýpe oguereko.   Ñandejára oguenohẽ manté chupe kuéra jejopy vaígui, haʼe kuéra katu iñakã rehénte oikose, ha oñemohatãve hembiapo vaípe.   Tupã ohechávo ohasa asyha hikuái ha ohendúvo ipyahẽha,   imanduʼa iñeʼẽ omeʼẽ vaekuére. Ha oiporiahurereko etereígui ombyasy jey chupe kuéra.   Ijopyha kuérape jepe ombopyʼa porã hendive kuéra.   Tupã ore Jára, ore renohẽ kena jejopy vaígui. Ore mbyatypa jeýna ambue tetã nguéragui ikatu haguã nde réra marangatu roguerohory ha vyʼa pópe rogueropurahéi.   Toñemombaʼe guasu Tupã Israel Jára, koʼágã ha opa ára. Maymáva teʼi: “Amén” Aleluya. Perohory Ñandejárape, ipyʼa porã ha imborayhu ndopáigui arakaʼeve.   Teʼi umi Ñandejára oguenohẽ vaekue jejopy vaígui, umi haʼe oipeʼa vaekue hese ijaʼeʼỹva po guýgui,   umi haʼe ombyaty vaekue opa tetãgui, yvate gotyo ha súrgui, kuarahy resẽ ha kuarahy reikégui.   Yvy ojeikoʼỹha rupi oiko vaekue opa rupi rei, ojuhuʼỹre tape ogueraháva ojeiko haguãme.   Ijyuhéi ha iñembyahýi, omanótama katuete.   Ojecha vai ramo oñemboʼe Ñandejárape, ha oipeʼa eiko asýgui chupe kuéra.   Oguenohẽ tape porãme ha oguahẽ oiko haguãme.   Perohory Ñandejárape, oporoporiahurerekógui ha ojapógui mbaʼe rechapyrã yvypóra rehehápe.   Ijyuhéivape omboyʼu, iñembyahýivape omohyguãtã.   Oiko vaekue pytũmbýpe, iñapytĩmby ha jeiko asýpe,   ndojaposéi haguére Ñandejára heʼíva ha omboyke haguére Yvatetegua rembipota.   Haʼe oity hiʼári kuéra tembiapo ipohýiva, ikaneʼõ hikuái ha ndaipóri oipytyvõva.   Ojecha vai ramo oñemboʼe Ñandejárape, ha oipeʼa jeiko asýgui chupe kuéra.   Haʼe oguenohẽ chupe kuéra pytũmbýgui, ha isã nguéra omondoho.   Perohory Ñandejárape, oporoporiahurerekógui ha ojapógui mbaʼe hechapyrãva yvypóra rehehápe.   Ojokapa okẽ vrónse ha omopẽmba mbotyha fiérro.   Ikangy ha ojejopy vaipa heko puʼã ha hembiapo vaikuére.   Hembiʼu ombopyʼa jerepa chupe kuéra, ha omanóta katuete.   Ojecha vai ramo oñemboʼe Ñandejárape, ha oipeʼa jeiko asýgui chupe kuéra.   Ombou chupe kuéra iñeʼẽ ha okuera, ityvýgui oguenohẽ chupe kuéra.   Perohory Ñandejárape, oporoporiahurerekógui ha ojapógui mbaʼe hechapyrãva yvypóra rehehápe.   Peikuaveʼẽ chupe mymbajuka joajurã  ha peropurahéi vyʼapópe hembiapokue.   Umi yguasu rupi ohóva oñemu haguã imbaʼe repýre.   Ñandejára rembiapokue ohecha hikuái, y mbytépe mbaʼe hechapyrãva.   Iñeʼẽme omopuʼã yvytu ratã, ombopochýva yguasu.   Yvágare ohupi chupe kuéra, ha omboguejy jey hugua peve. Iñakãngaʼu ha ipyʼa kangypa hikuái.   Okaʼúvaicha ovava ápe ha pépe, ikatupyryve ramo jepe.   Ojecha vai ramo oñemboʼe Ñandejárape, ha oipeʼa jeiko asýgui chupe kuéra.   Upe yvytu ratã rendaguépe ombou yvytu kangy asy, ha omombi pe y pochy.   Ovyʼa hikuái upe y opi rire, ha Ñandejára omoguahẽ porã chupe kuéra.   Perohory Ñandejárape, oporoporiahurerekógui ha ojapógui mbaʼe hechapyrãva yvypóra rehehápe.   Tojererohory tetãgua atyhápe, tojereropurahéi myakãhára  apytépe.   Haʼe ojapo ysyrýgui yvy ojeikoʼỹha, yvu kuéra ombohypa,   ha yvy porãgui ojapo jukyty, umi upépe oikóva hembiapo vaígui.   Yvy ojeikoʼỹhágui ojapo yrenda yvy apekãme ombopupu yvu.   Upépe omoĩ umi iñembyahýiva ha haʼe kuéra omopuʼã táva oiko haguãme.   Oñembokokue ha oñemitỹ, oñotỹ parral hiʼa hetáva.   Ohovasa chupe kuéra ha oñemuña, ha ndohejái hymba kuéra imbovy.   Imbovy ha ikangy ramo, vaípe ojecha ramo ha ipohýi hiʼári kuéra vyʼaʼỹ,   Tupã omotĩndýva mburuvicha kuérape, yvy ojeikoʼỹha rupi chupe kuéra ohejáva anive haguã ojuhu hape,   haʼe omopuʼã mboriahúpe teko asýgui, ha mymbáicha omboheta iñemoñare.   Umi imarangatúva tohecha koʼã mbaʼe ha tovyʼa, heko añáva katu tokirirĩ.   Umi heʼíva ijehe iñaranduha, tohecha koʼã mbaʼe, ha tohecha kuaa Ñandejára oporoporiahurerekoha. Salmo, David rembiapokue.   Che pyʼa opáyma Tupã. Che pyʼa opáyma, rogueropurahéi haguã. Epáy che ánga,   pepáyke avei árpa ha mbaraka, koʼẽtĩ tamombáy.   Opaite tetã rupi romombaʼe guasúta Ñandejára, ha maymáva apytépe rogueropurahéita.   Ne mborayhu niko tuichave yvágagui, nde reko jeroviaha katu araíre ojepyso.   Tupã, ehechauka nde tuichaha amo yvágape, ha nde reko mimbipa tomyenyhẽ ko yvy ape.   Nde pokatúpe ore renohẽ jejopy vaígui, nde rembiayhu kuéra isãso haguã. Ore rendu kena Tupã!   Tupaópe Tupã heʼi: “Vyʼapópe ambojaʼóta táva Siquem, ha ameʼẽta che retã guápe Sucot ñu.   Galaad ha Manasés yvy niko che mbaʼe, Efraín katu che akã moʼãha, ha Judá che pokoka.   Moab ku ñaʼẽ añemopotĩha, ha Edom ári amoĩne che py rehegua. Asapukáine che puʼakávo filistéo kuérare.”   Máva piko che reraháta upe táva itápia yvatévape? Máva piko che moguahẽta tetã Edómpe?   Nandéi ngaʼu piko Tupã, upe ore mboykéva, ha neresẽvéiva reñorãirõ ore ykére?   Ore pytyvõ roñemoĩvo ore rayhuʼỹvare, ore jeheguínte nda ore puʼaka moʼãi.   Salmo, David rembiapokue. Tupã, ndéve romombaʼe guasu, ani rekirirĩ che hegui.   Oiko niko umi iñaña ha ijapúva, oikóva oñeʼẽ rei che rehe.   Haʼe kuéra iñeʼẽme che ahoʼi, reiete okaguai che rehe.   Che, che mbaʼe porã hendive kuéra, haʼe kuéra katu oñemoĩ che rehe, che katu añemboʼe mínte.   Mbaʼe porã omyengovia chéve mbaʼe vaívape, ha che mborayhu katu aʼeʼỹme.   Tombojovake chupe peteĩ heko añáva, ijykére toñemoĩ pe omoĩ vai vaerã chupe.   Oñembojovakévo tojejuhu hembiapo vaiha, oñemboʼévo upéicha avei tojejuhu.   Toikove mbyky, ha ambue topyta hendaguépe.   Taʼýra ha tajýra topyta tyreʼỹ, ha hembireko menaʼỹre.   Umi mitã toiko ápe ha pépe ojerurévo hoʼu vaerã. Toñemosẽmba hóga tujakuégui.   Pláta porukahápe topytapa oguerekóva, chupe oikuaaʼỹva toñemombaʼe hyʼái repykuére.   Avave taimbaʼe porãʼỹ hendive, térã oporiahurereko imitã nguéra.   Iñemoñare tomanomba, héra topa tesaráipe.   Ñandejára ta imanduʼa túva angaipáre, ha toheja reiʼỹ isy angaipa.   Ñandejára toguereko manté chupe kuéra tesápe, yvy ári tesaráipe topyta.   Haʼe ndoikuaái vaekue pyʼa porã, imboriahu, oikotevẽ ha ojejopy vaíva rapykuéri oiko uvei ojuka haguã.   Opavave rehe ojahéi vaekue, toiko ijaheipy ramo. Jeporohovaságui ndoikuaaséi vaekue mbaʼeve, tojehovasaʼỹ.   Jeharu toñuãmba chupe ahojáicha, ýicha tosyry hyepýre, ku ñandy rykúicha ikãnguekua rupi   ku ao omonde vaicha, ha ikuʼa jokuaháicha oĩva hese opa árape.   Péicha tomyengovia Ñandejára umi heʼívape ajapoha ajapoʼỹva, ha oñeʼẽ rei che rehe.   Nde katu Tupã che Jára, nde réra rehehápe ehecha kuaa chéve. Nde pyʼa porãgui ha che poriahurerekógui, che renohẽ jejopy vaígui.   Che mboriahu niko ha aiko asy, añandu che pyʼa karãiva.   Ku kuarahyʼã kaʼarúicha, apa rei ahávo, yvytu che reroveve tukúicha.   Mbaʼeve ndaʼuvéigui che renypyʼã ikangy, che piru, che kã.   Oñembohory ha opukapa che rehe hikuái, che rechávo oñakã mbovava.   Tupã che Jára, che pytyvõ kena. Nde che rayhúgui che renohẽ jejopy vaígui.   Toikuaa hikuái nde po oĩha koʼã mbaʼépe, ndeha, ore Jára, upe rejapóva koʼã mbaʼe.   Nde che rovasáma guive, mbaʼevete chéve haʼe kuéra ojahéi ramo che rehe. Toñemotĩ opa umi che rayhuʼỹva, che katu tavyʼa.   Tĩndyhápe toiko umi che rehe oñeʼẽva, ñemotĩ toñuãmba chupe kuéra.   Sapukái sorópe amombaʼe guasúta Ñandejárape, maymáva apytépe chupe aropurahéita.   Haʼéko oñemoĩ imboriahúva ykére ani haguã ojuka chupe umi oñemoĩva hese. Mbaʼére piko Ñandejára reñemomombyry che hegui? Mbaʼére piko rekañy che hegui ajecha vai jave?   Oñembotuicha umi iñañáva, ha oiko manté imboriahúva apére. Ágãnte hoʼáne hikuái upe ñuhãme omoĩ vaekue hapichápe.   Iñañáva opa rupi oguerosapukái hembipota, upe imbaʼe pota potavéva katu oñembohory ha ojahéi Ñandejárare.   Iñañáva oñemotĩ puʼã ha heʼi: “Ndaipóri Tupã, ha ndaipóri heʼi vaerã chéve pe ajapo vaerã.” Upévante voi iñakãme oĩ.   Opa mbaʼe osẽ porã chupe, upe nde eréva rehe ndojepyʼapýi voi. Oñembohory umi hese ijaʼeʼỹvare.   Heʼi ipyʼa pýpe: “Aikuaa porã opa mbaʼe osẽ porãtaha chéve. Chéve ndojehu moʼãi mbaʼe ivaíva.”   Ijuru kyʼa, itieʼỹ, iñeʼẽ pohýi ha ijapu.   Oñemoĩ omangea umi okaha rupi, umi haʼeñóva rehénte hesa oity, ha ojuka rei hapichápe kañyháme.   Jaguaretéicha kañyháme omangea. Imboriahúva ári ojeity, ombotyryry ha ikehápe ogueraha.   Oñeno, yvýre oñemombe ha oñemyachaʼĩ, ha ojeity ikangýva ári.   Upéi heʼi ipyʼa pýpe: “Tupã ndojepyʼapýi mbaʼevére, oñomi hova ha ndohechái voi mbaʼeve.”   Epuʼã ore Jára, ore pytyvõ. Ani nde resarái imboriahúvagui.   Mbaʼére piko iñañáva oñembohorýta nde rehe, ha heʼi nereporandu moʼãiha chupe hembiapokuére?   Nde voi rehecha reína mbaʼéichapa ohasa asy imboriahúva, nde pópe chupe kuéra rereko haguã. Ne rendápe mante oguahẽ kuaa upe ndoguerekóiva avavépe, nde mante ityreʼỹvape reipytyvõ.   Ejyva mopẽke iñañávape. Emyengoviáke chupe kuéra opa hembiapokuére.   Ñandejára niko mburuvicha guasu opa árape guarã, chupe omombaʼe guasuʼỹva oñehundipáne ko yvy árigui.   Ñandejára, nde niko reikuaa imboriahúva rembipota. Hese kuéra reñangareko ha rehendu chupe kuéra.   Hekópe reipytyvõ ityreʼỹ ha ojeguereko vaívape. Aníke yvypóra, yvýgui guarénteva avei, hapichápe oguereko kyhyje pópe. Ñandejára heʼi che ruvicha guasúpe: “Eguapy che akatúa gotyo, tamoĩ ne pyenda ramo umi nde rayhuʼỹva.”   Sión guive Ñandejára ne mombarete. “Opa nde rayhuʼỹva toĩmba nde po guýpe.   Reikove ypy guive nde mburuvicha hína, ha marangatúgui rejajaipa. Cheté voi ysapýicha romoheñói vaekue pe amo koʼẽjúgui”.   Ñandejára omeʼẽ iñeʼẽ héra rehe ha nopyrũi chéne hese: “Nde hína paʼi Melquisedec chagua opa árape guarã.”   Ñandejára oĩ nde akatúa gotyo, ipochyha árape ohundíne mburuvicha guasu kuérape.   Tetã nguéra ombojovakéta, ápe ha pépe ombyatýne teʼõngue, akã nguéra ombochipapéta yvy tuichakue.   Tape yképe ysyrýgui hoyʼúta ha omopuʼã jeýta iñakã. Aleluya! Che pyʼaite guive arohory Ñandejárape, aty guasu ha heko jojáva atyhápe.   Tuicháko hína umi Ñandejára rembiapokue, ha umi oguerojepyʼa mongeta hese.   Ñandejára rembiapokue iporã ha omimbipa, haʼe heko joja opa ára.   Mbaʼe hechapyrãva ojapo ha umívagui ndoikói tesarái. Ñandejára ipyʼa porã ha oporohecha kuaa.   Haʼe omongaru umi hese ojeroviávape, ha opa ára imanduʼa iñeʼẽ omeʼẽ vaekuére.   Hetã guápe ohechauka hembiapo imbareteha, omeʼẽvo chupe kuéra ambue tetã yvy.   Añete ha teko joja pegua meme hembiapokue, hembiapoukapýre jajerovia kuaa.   Añete ha teko jojápe oñembohapo, ha naiñambuéi chéne arakaʼeve.   Hetã guápe haʼe oguenohẽ jejopy vaígui, ha omeʼẽ iñeʼẽ opa árape guarã. Ñandejára niko imarangatu ha jakyhyjeha.   Ñamombaʼérõ Ñandejárape ñane arandu, iñakã porã umi upéicha oikóva. Toñemombaʼe guasu Tupãme opa ára. Aleluya. Ovyʼa upe omombaʼéva Ñandejárape, ha ipyʼa rory ojapóvo hembiapoukapy.   Iñemoñare imbareténe ko yvy ári, heko potĩva raʼy kuéra ojehovasáne.   Hógape opa mbaʼe oguerekóne, ha ipojeráne opa árape.   Pytũmbýpe jepe oĩ ohesapéva heko potĩvape, ha upéva ipyʼa porã, oporoporiahurereko ha heko joja.   Ovyʼa upe ipyʼaite guive oiporukáva hapichápe, ha opa oguerekóva ogueroguata hekópe.   Heko jojáva ndojecha vai chéne, opa ára oikóne hese manduʼa.   Haʼe ndokyhyjéi oñehenduka ramo guarã chupe ivaíva, haʼe ojerovia mbarete Ñandejára rehe.   Ndaipyʼa mokõiri ha mbaʼevégui ndokyhyjéi, ha oikuaa porã umi hese ijaʼeʼỹva oñehunditaha.   Imbaʼévagui omeʼẽ imboriahúvape, ha ipo jera opa ára. Tuicha ha herakuã porãne.   Heko vaíva ipochy upéva ohechávo, hãi mante omopururũ ha hembipota opa reíne. Aleluya. Ñandejára rehe ojeroviáva tomombaʼe guasu chupe, toguerohory héra.   Ñandejára réra toñemombaʼe guasu, koʼágã ha opa ára.   Kuarahy osẽ guive oike peve héra toñemombaʼe guasu.   Ñandejára oĩ tetã nguéra ári, imimbikue yvága rehe iñasãi.   Tupã Ñandejaraichagua ndaipóri, haʼe oiko amo yvate,   ha ojayvy omaña haguã yvága ha yvýre.   Yvýgui haʼe omopuʼã imboriahúvape, ha oikotevẽvape pe oĩ vaivehágui.   Poguasu kuéra apytépe chupe omoĩ, hetãgua poguasu apytépe omohenda.   Kuña ikatuʼỹvagui imemby ojapo óga jára sy ramo ojeguereko haguã. Aleluya. Israel osẽ ramo guare Egíptogui, tetã ambuégui osẽ ramo Jacob ñemoñare,   Ñandejára ojapo Judágui hekoha, Israélgui hetã.   Yguasu oguevi ohechávo chupe kuéra, ha Jordán ndosyryvéi.   Yvyty rusu kavaráicha opopo, ha umi yvyty katu ovecha raʼýicha.   Mbaʼéiko ojehu ndéve yguasu ajeve reguevi? Mbaʼéiko ojehu ndéve Jordán ajeve nderesyryvéi?   Peẽ yvyty rusu: Mbaʼéreiko kavaráicha pepopo? Ha peẽ yvyty: Mbaʼéreiko ovecha raʼýicha pepopo?   Eryrýike yvy Ñandejára renondépe, Jacob Tupã rovake.   Itatýgui haʼe ojapo yrenda, itágui katu ykua yvu. Ore Jára, ani ore mombaʼe, ne añónte reñemombaʼe vaerã, ne mborayhu ha nde reko jeroviaha rupi.   Mbaʼére piko tetã nguéra heʼi: “Itupã piko moõ oime?”   Ore Tupã oĩ yvága ha yvýpe, haʼe ojapo ojaposéva.   Umi taʼãnga katu pláta ha óro, yvypóra rembiapokue.   Umíva ijuru ha noñeʼẽi, hesa ha ndohechái,   ijapysa ha nohendúi, itĩ ha nohetũi.   Ipo ramo jepe ndopokói, ipy ha ndoguatái, ijahyʼógui mbaʼeve nañahendúi.   Upéichata avei umi ijapohare, umíva rehe omoĩva ijerovia.   Peẽ Israelgua! Pejerovia Ñandejára rehe. Haʼe pene pytyvõta ha oñangarekóta pende rehe.   Peẽ paʼi kuéra! Pejerovia Ñandejára rehe. Haʼe pene pytyvõta ha oñangarekóta pende rehe.   Peẽ Ñandejárape pemombaʼéva! Pejerovia hese. Haʼe pene pytyvõta ha oñangarekóta pende rehe.   Ñandejára ta imanduʼa ñande rehe, ha ta ñande rovasa. Haʼe tohovasa Israel guápe, haʼe tohovasa paʼi kuérape,   haʼe tohovasa umi hese ojeroviávape, haʼe tohovasa mboriahu ha poguasúpe.   Ñandejára ta pene mboheta, peẽme ha pende raʼy kuérape.   Ta pende rovasa Ñandejára, yvága ha yvy apohare.   Yvága niko Ñandejára mbaʼe, yvy katu omeʼẽ yvypórape.   Omanóva térã umi yvy guýpe ohómava niko nomombaʼe guasúi Ñandejárape.   Ore roikovévante romombaʼe guasu Ñandejárape, koʼágã guive opa ára peve. Toñemombaʼe guasu Ñandejára. Ahayhu Ñandejárape haʼe ohendúgui che rembijerure.   Haʼe ojapysaka che rehe chupe añemboʼe vove.   Mano niko isãme che jura, yvy kua vaípe che jopy, jepyʼapy ha vyʼaʼỹme ajecha.   Upémarõ Ñandejárape añemboʼe, chupe ajerure che renohẽ haguã jejopy vaígui.   Ñandejára heko joja ha ipyʼa porã, haʼe hína Tupã oporoporiahurerekóva.   Ñandejára oñangareko oñembohekoʼỹvre. Che niko vaípe ajecha vaekue ha haʼe che renohẽ jejopy vaígui.   Koʼágã aiko jeýma pyʼa guapýpe, Ñandejára ipyʼa porã haguére che ndive.   Haʼe ndohejái amano, térã che resa henyhẽ tesaýgui, térã añepysãnga.   Ñandejára rapére aikóne, oikovéva apytépe aiko aja.   Ajerovia vaekue, haʼe ramo jepe che jupe ajecha vai etereiha.   Pyʼa tarovápe haʼe ndaiporiha peteĩnte jepe ijapuʼỹva.   Mbaʼéicha piko ikatúta amyengovia Ñandejárape haʼe ipyʼa porãite haguére che ndive?   Upe kópa ñane renohẽva vyʼaʼỹgui amopuʼãne ha hérape añemboʼéne.   Ajapóne umi mbaʼe haʼe vaekue Ñandejárape opa hetãgua renondépe.   Ñandejára ombyasy ohechávo omano umi hese ojeroviáva.   Ñandejára, che niko ne rembiguái! Ne rembiguái membyre hína che! Nde upe che jora vaekue iñapytĩmby aikohágui.   Ahepymeʼẽta ndéve che mbaʼe kuaveʼẽ reheve. Nde rérape, che Jára, añemboʼéta.   Ajapóne umi mbaʼe haʼe vaekue Ñandejárape opa hetãgua renondépe,   Ñandejára tupao pepo guýpe, Jerusalén mbytetépe. Toñemombaʼe guasu Ñandejára. Tomombaʼe guasu Ñandejárape tetã nguéra, maymáva tombotuicha chupe.   Ñande rayhu eterei niko haʼe, ha heko jeroviaha opa árape guarã. Ñandejára toñemombaʼe guasu. Pemombaʼe guasu Ñandejárape, haʼe niko ipyʼa porã ha imborayhu ndopái arakaʼeve.   Mayma Israelgua teʼi: “Ñandejára mborayhu ndopái arakaʼeve.”   Mayma paʼi kuéra teʼi: “Ñandejára mborayhu ndopái arakaʼeve.”   Mayma ojeroviáva Ñandejára rehe teʼi: “Ñandejára mborayhu ndopái arakaʼeve.”   Vaípe ajecha ramo guare añemboʼe Ñandejárape, haʼe che rendu ha che jora iñapytĩmby aikohágui.   Ñandejára oĩ che ndive, ndakyhyjéi mbaʼevégui. Máva piko ojapóta che rehe mbaʼeve?   Ñandejára oĩ che ndive ha che pytyvõ, ha ahecháne umi che rayhuʼỹva oñehundívo.   Iporãve niko jajerovia ramo Ñandejára rehe avave rehe jajerovia rangue.   Iporãve niko jajerovia ramo Ñandejára rehe poguasu kuérare jajerovia rangue.   Tetã nguéra che mongora ha Ñandejára rérape che puʼaka hese kuéra.   Opa guio che mongora hikuái ha Ñandejára rérape che puʼaka hese kuéra.   Kávaicha omumumba che rehe hikuái, ñuatĩndy ojepotaháicha hendy che rehe hikuái ha Ñandejára rérape che puʼaka hese kuéra.   Hatã che myaña che reity haguã, ha Ñandejára ou che pytyvõ.   Ñandejára che mombarete, chupe aropurahéi. Haʼe che renohẽ jejopy vaígui.   Sapukái rory oñehendu heko jojáva róga guýpe.   Ñandejára ipyapýgui tuicha mbaʼe ojapo, Ñandejára ipyapy mbarete, Ñandejára ipyapýgui tuicha mbaʼe ojapo.   Che namanói chéne aikovéta amoherakuã haguã upe Ñandejára ojapóva.   Ñandejára che nupã pohýi, upéicha ramo jepe, haʼe nda che rejái amano.   Peipeʼa chéve tupao rokẽ ha taike tamombaʼe guasu Ñandejárape.   Kóva hína Ñandejára rokẽ, árupi heko jojáva mante oike.   Ñandejára, ndéve romombaʼe guasu, nde che rendúgui ha che renohẽgui jejopy vaígui.   Upe ita omboykéva óga mopuʼãhára, upéva ári koʼágã oñemopuʼã.   Ñandejára upéicha ojapo ha ore jurujái ore rohechávo.   Kóva ko árape Ñandejára oñemonguʼe, javyʼa joáke hesehápe.   Ore Jára, ore renohẽ kena jejopy vaígui! Ore Jára, tosẽ porã kena oréve opa mbaʼe!   Tojehovasa pe Ñandejára rérape oúva. Ore pohovasa tupao guive.   Tupã hína Ñandejára, haʼe ñande resape. Peguata ojoapykuéri karandaʼy rope pende pópe peñembojávo altar ratĩre.    Nde niko Tupã che Jára, upévare romombaʼe guasu. Nde hína Tupã upévare rombotuicha.   Pemombaʼe guasu Ñandejárape, haʼe niko ipyʼa porã, ha imborayhu ndopái arakaʼeve. Ovyʼa umi imarangatúva, ha oikóva Ñandejára rembiapoukapy heʼiháicha.   Ovyʼa umi hembipota ojapóva ha ipyʼaite guive chupe omombaʼéva,   Ñandejára rapére oikóva ojapoʼỹ rehe mbaʼeve ivaíva.   Ne rembiapoukapy remeʼẽ vaekue ipype heʼiháicha ojejapo haguã.   Ha ngaʼu apyta hatã upe ne rembiapoukapy apópe.   Upéicha ramo natĩ moʼãi ne rembiapoukapy rehe ajesarekóvo.   Umi ne ñeʼẽ marangatu aikuaa vove romombaʼe guasúne che pyʼaite guive.   Ne rembiapoukapy heʼiháicha aikose, ani che reja cheño.   Mitã rusúpa mbaʼéicha ikatúne hekove ogueraha porã? Oiko ramo ne ñeʼẽ heʼiháicha.   Che ãho nde rehe, ani rehejátei añemomombyry ne rembiapoukapýgui.   Che pyʼa pýpe ne ñeʼẽ añongatu ani haguã ajapo ivaíva ne renondépe.   Nde niko tuicha mbaʼe hína ore Jára, ehechauka chéve ne rembipota.   Umi ñeʼẽ nde jurúgui osẽva opa rupi ahenduka.   Ne rembipota ajapo ramo avyʼave opa mbaʼe areko ramo guágui.   Ne rembiapoukapy che akãme arekóne, ha nde rapére añehaʼãne aiko.   Ne rembiapoukapy che mbovyʼa, ne ñeʼẽgui nda che resarái chéne.   Nde pyʼa porã kena che ndive aikove haguã, ha ne ñeʼẽ ajapo haguã.   Che resapeʼa ikatu haguã ahecha iporãiteha umi ne rembiapoukapy.   Mombyrygua niko che ko yvy apére, ani reñomi che hegui ne rembiapoukapy.   Che pyʼápe añandu hatã che jopýva aikuaase mantégui umi ne ñeʼẽ.   Nde rejaʼo umi tekove ahẽ oñemohaʼentesévape, umi ne rembiapoukapy omboykéva.   Ani reheja avave oñembohory che rehe, che niko ne rembipota ajapo.   Poguasu kuéra oñemoĩmba ramo jepe che rehe ne rembipota rehe añónte che manduʼáne.   Ne rembiapoukapy upe che mbovyʼáva, ha ohechauka chéve mbaʼéichapa aiko vaerã.   Amano potaitéma niko hína, che mopuʼã jeýna ere haguéicha rejapotaha.   Che rekove amombeʼupa ndéve ha nde che rendu. Ehechauka chéve ne rembipota.   Che moarandu ne rembiapoukapýpe amombaʼe haguã umi mbaʼe hechapyrãva rejapo vaekue.   Ñembyasy niko hatã che jopy, eju che andu ne ñeʼẽme.   Japúgui che momombyry, ha ne rembiapoukapy eikuaauka chéve.   Mbaʼe añetéva aiporavo ajapo haguã, ne rembiapoukapy amoĩ che renondépe.   Ne rembipotáre hatã ajejoko, ani che rejátei añemotĩ Ñandejára.   Pyaʼépe ne rembiapoukapy ajapo, ha nde rupi che pyʼa hory.   Ore Jára, che moarandu ne rembiapoukapýpe, umíva heʼiháicha niko aikose.   Che mboʼe umi ne rembiapoukapy, che pyʼaite guive ajapo haguã upe heʼiháicha.   Che mboguata ne rembiapoukapy rapére, upéva chéve che mbovyʼa.   Che pyʼa tojaposeve-seve ne rembipota, ha anítei imbaʼe potasẽnte.   Ani reheja che resa amoĩ mbaʼe rei reíre, ne ñeʼẽmente taiko.   Ejapo che ndive upe ere haguéicha, umi nde rehe ojeroviávape ere haguéicha rejapotaha.   Ani reheja hoʼa che ári ñemotĩ che mongyhyjéva, umi ne ñeʼẽ niko iporãmba.   Ne rembiapoukapy ahecha ramó, che moingove kena, nde niko nde reko joja.   Ñandejára, che poriahurereko kena ha che renohẽ jejopy vaígui, ere haguéicha.   Upéicha ramo ambohováita umi chéve iñeʼẽ guasúvape ajeroviágui ne ñeʼẽre.   Ñeʼẽ añete ani reipeʼa che jurúgui, ne rembiapoukapy rehe niko ajeko.   Ne rembiapoukapy heʼi haichaite ajapóta, opa árape upéicha ajapóne.   Mbaʼevete asy nda che pyʼapýi chéne ne rembipota ajapógui.   Mburuvicha guasu kuérape ahendukáne ne rembiapoukapy, ha natĩ moʼãi upéicha ajapo haguére.   Ne rembiapoukapy ahecha ramó, ha umíva che mbovyʼa.   Tuichaite amombaʼe ne rembiapoukapy, ha ne rembipota che akãme arekóne.   Ne manduʼa kena ne ñeʼẽ rehe remeʼẽ vaekue chéve, upévare niko ajerovia eterei.   Ne ñeʼẽ che moingovéva upe che myangapyhýva añembyasy jave.   Umi oñemohaʼenteséva oñembohory ramo jepe che rehe, ne rembiapoukapy che namboykéi.   Che manduʼa umi ne ñeʼẽ yma guare rehe ha umíva che myangapyhy, che Jára.   Iñangaipáva che mbopochy ahechávo ne rembiapoukapy omboykeha.   Ne rembiapoukapy niko purahéi chéve guarã, ko yvy ári aropurahéiva mombyrygua ramo aiko aja.   Che Jára, pyharekue che manduʼa nde rehe, ha ne rembiapoukapy heʼíva ajapose.   Ne rembiapoukapy heʼiháicha ajapóma guive, piko mbaʼe upéi aipotavéta?   Che Jára, nde niko chéve guarã opa mbaʼe, ha haʼéma ajapotaha umi ne ñeʼẽ.   Che pyʼaite guive añehaʼã añemoĩ porã haguã ne ndive, che poriahurereko kena, upe ere haguéicha rejapotaha.   Ko che rekove heta ambojere rire che akãme añemoĩ aguata nde reipotaháicha.   Añembopyʼa peteĩ ha pyaʼe añemoĩ ajapo ne rembiapoukapy.   Iñañáva che moñuhã opa guio, che katu ne rembiapoukapýgui nda che resaráiri.   Apuʼã pyhare pyte romombaʼe guasu haguã, upe ne ñeʼẽ imarangatúgui.   Opa umi nde rehe ojeroviáva ha ne rembiapoukapy ojapóva, umíva che irũ hína.   Che Jára, ko yvy niko henyhẽ ne mborayhúgui, eikuaauka chéve upe ne rembipota.   Che Jára, nde niko ne pyʼa porã che ndive upe ere haguéicha rejapotaha.   Che mboʼe che akã guapy ha che arandu haguã, ne rembiapoukapy rehe ajerovia.   Ajecha vai mboyve, che reko vai vaekue, koʼágã katu aiko ne ñeʼẽ heʼiháicha.   Nde niko nde pyʼa porã ha iporãvante rejapo, eikuaauka chéve upe ne rembipota.   Umi ojejapóva yvýre che mona japúpe, che katu che pyʼaite guive ne rembipota ajapo.   Haʼe kuéra ipyʼa hatã, chéve katu ne rembiapoukapy che mbovyʼa.   Jechavai ou porã chéve, péicha rupi aikuaa ne rembipota.   Che ahecha ramo ne rembiapoukapy óro ha plátagui ahecha ramove.   Ndete voi upe che apohare, ehechauka chéve ne rembiapoukapy, aikuaa porã haguã.   Umi nde rehe ojeroviáva ovyʼáne ohechávo ne ñeʼẽ rehe ajeroviaha.   Che Jára, che aikuaa porã ne ñeʼẽ imarangatuha, ha che mbojecha vai ramo, hendapete rejapoha.   Ne mborayhu ta che myangapyhy ere haguéicha rejapotaha che ndive.   Che poriahurereko kena taikove, ne rembiapoukapy upe che mbovyʼáva.   Umi oñemohaʼenteséva toñemotĩ, reiete che jopy vai haguére. Che katu ajepyʼa mongetáne ne rembipotáre.   Toñemboja che rendápe umi nde rehe ojeroviáva, umi omombaʼéva upe ne ñeʼẽ.   Che tajapopaite upe ne rembipota ani haguã atĩ.   Pyaʼete aipota che renohẽ jejopy vaígui, ne ñeʼẽ rehe ajeroviágui.   Umi che resa ikangypa ahaʼarõvo ojehu umi mbaʼe ere vaekue. Arakaʼe piko rejúta che andu?   Ajogua umi mbayru ichaʼĩmbávape, péicha ramo jepe nda che resaráiri ne rembipotágui.   Arakaʼe peve piko aikovéta? Arakaʼe piko rembojovakéta umi che rehe ijaʼeʼỹvape?   Umi oñemohaʼenteséva ha ndoikuaaséiva mbaʼeve ne rembiapoukapýgui che moñuhã yvy kua ojoʼovo che raperãme.   Ne rembiapoukapy niko añete memete. Eju che pytyvõ. Reiete oiko hikuái che rapykuéri.   Háime-háimema che juka hikuái, ne rembipota katu che namboykéi.   Che poriahurereko kena ha taikove, ajapo haguã ne rembiapoukapy.   Che Jára, ne ñeʼẽ ndopái chéne arakaʼeve, yvága rehe oĩne opa ára.   Nde reko jeroviaha ohupytýne opa oikovévape, ko yvy nde remoĩ hendápe ha upépe oĩ koʼagãite peve.   Opa mbaʼe oĩ nde reipota hagueichaite, umíva nde po guýpe oĩmba.   Ne rembiapoukapýpe vyʼa ndajuhúi rire, ñembyasýgui apa reíma vaerã moʼã.   Nda che resarái moʼãi ne rembipotágui, umíva rupi niko nde che moingove.   Che niko ne mbaʼe ha ne rembipotánte ajapose, che renohẽ kena jejopy vaígui.   Umi iñañáva omangea che rehe che juka haguã, che katu aiko ne rembiapoukapy heʼiháicha.   Ahecha opa mbaʼépe hiʼára oguahẽha, ne rembiapoukapy katu ndopái arakaʼeve.   Ahayhu eterei ne rembiapoukapy. Ára pukukue hese ajepyʼa mongeta.   Ne rembiapoukapy rupi che aranduve umi che rehe ijaʼeʼỹvagui, ha añemombaʼete voi hese.   Aikuaave umi chéve che mboʼévagui, ha opa ára ne rembiapoukapýre ajesareko.   Aikuaave karai guasu kuéragui ha ajapo ne rembiapoukapy heʼiháicha.   Ndaguatáiva tape vaíre aiko haguã ne ñeʼẽ heʼiháicha.   Namboykéi upe ne ñeʼẽ, ndéko hína upe che mboʼéva.   Heʼẽte niko che jurúpe upe ne ñeʼẽ, eiretégui heʼẽve.   Ne rembiapoukapy che moarandu, upévare teko japu che mbojeguaru.   Ne ñeʼẽ niko mbaʼe rendy che reraháva tape porãre, ha ohesapéva chéve che raperã.   Tupã, nde rérare ameʼẽ vaekue che ñeʼẽ haʼévo ajapotaha upe ne ñeʼẽ marangatu heʼiháicha.   Jepyʼapy vaípe niko ajejuhu, che mopuʼã kena ere haguéicha rejapotaha.   Che Jára, ehendu kena che ñemboʼe, ha eikuaauka chéve ne ñeʼẽ.   Opa árape aĩ ajejuka haguãicha, upéicharõ jepe ne rembiapoukapýgui nda che resaráiri.   Iñangaipáva omoĩ chéve ñuhã, ne rembipota katu namboykéi.   Ne rembiapoukapy opytáta che mbaʼerã opa árape guarã, umíva ombohorýgui upe che pyʼa.   Amoĩ che akãme ajapóvo ne rembipota opa árape amano meve.   Ndaikuaaséi mbaʼeve hova mokõivagui, ne rembiapoukapy katu ahayhu.   Nde che moʼã ha reñangareko che rehe, ne ñeʼẽ rehe che ajerovia.   Hembiapo vaíva toñemomombyry che hegui, Tupã rembiapoukapy heʼiháicha che aikóta.   Che mombarete ere haguéicha ha taikove, ani upe mbaʼe ahaʼarõva opa rei.   Che pytyvõ asẽ haguã jejopy vaígui, ne rembipota ajapo haguã.   Nde reñembyesarái umi ne rembiapoukapy omboykévagui, japúnte voi iñakãme oguerekógui.   Heko vaívape ytýicha remombo, upévare che ahayhu ne rembiapoukapy.   Aryrýi asusũ niko ne renondépe, ne ñeʼẽ mbaʼe tuichaite chéve guarã.   Mbaʼe hekópe guánte voi ajapo, ani che reja umi che ndive ojopy vaíva pópe.   Ere chéve che pytyvõtaha ha nda che jopy vai moʼãiha umi oñemohaʼenteséva.   Umi che resa niko ikangypáma rohaʼarõgui che renohẽ haguã jejopy vaígui, ere haguéicha chéve rejapotaha.   Ne mborayhúpe kena che rereko, ha che mboʼe ne rembipota.   Che hína ne rembiguái. Che moarandu kena aikuaa haguã ne rembiapoukapy.   Che Jára, hiʼáma niko reñemonguʼe, ne rembiapoukapy niko omboyke hikuái.   Che ahayhu ne rembiapoukapy ha ahecha ramove óro porãgui.   Tova mokõime jeikógui ndaikuaaséi mbaʼeve, ha upévare ne rembipotánte voi ajapo.   Ne rembiapoukapy niko mbaʼe neporãmba jepéva, upévare ajapo ipype heʼiháicha.   Umi ne ñeʼẽ jaikuaávo, ñande resape, ha omoarandu umi mbaʼeve oikuaaʼỹvape.   Aipeʼa che juru, ha puku che pytu araha, upéicha umi ne rembiapoukapy che raʼã.   Emaña che rehe ha che poriahurereko upéicha rejapógui voínte umi nde rayhúva ndive.   Che mboguata ne ñeʼẽ heʼiháicha, ani haguã mbaʼeve ivaíva ipuʼaka che rehe.   Ani che reja haʼa umi oñemombaretéva pópe ikatu haguã ajapo ne rembiapoukapy.   Ehecha kuaa kena chéve, ha ehechauka chéve ne rembipota.   Tesay mante che reságui osyry, avave ndojapóigui ne rembiapoukapy.   Che Jára, nde niko nde reko joja, ha umi ne ñeʼẽ imarangatu.   Opa mbaʼe nde eréva ojejapo haguã añete hína ha hendapete oĩ.   Añandu che pyʼa ikusugue umi che rayhuʼỹva hesaráivo ne ñeʼẽgui.   Ne ñeʼẽ ohasa opaichagua mbaʼe vai rupi, upévare ahayhu.   Che ndahaʼéi mbaʼeve ha opavave ojahéi che rehe, ne rembipotágui katu nda che resaráiri.   Nde remoĩ opa mbaʼe hendápe opa árape guarã, ha ne rembiapoukapy añete memete.   Akyhyje ha ajejopy vai ramo ne rembiapoukapy ogueru chéve vyʼa.   Ne rembiapoukapy oĩ porãva opa ára. Che moarandu taikove!   Che Jára, che pyʼaite guive ndéve añemboʼe, che rendu kena ajapo haguã ne rembipota.   Ndéve niko añeʼẽ! Che renohẽ jejopy vaígui, ha tajapo upe ne rembiapoukapy.   Koʼẽ mboyve apuʼã ha ndéve ajerure che pytyvõ haguã, ne ñeʼẽ rehe ajerovia eterei.   Pyharekue katu ndakéi ne ñeʼẽre ajepyʼa mongeta haguã.   Che Jára, nde niko nde pyʼa porã. Che rendu kena! Nde niko nde reko joja. Eheja taikove!   Oñemoaguĩ che rehe umi che rapykuéri oikóva, ne ñeʼẽgui mombyry oĩ hikuái.   Nde katu aguĩ reime ore Jára, ha ne rembiapoukapy añete memete.   Ymaite guive voínte che aikuaáva ne rembiapoukapy remeʼẽ vaekue opa árape guarã.   Emaʼẽ che rehe ha ehecha mbaʼéichapa aiko asy, ha che renohẽ jejopy vaígui. Nda che resaráiri niko ne rembiapoukapýgui.   Che pytyvõ ha che renohẽ jejopy vaígui, eheja taikove, ere haguéicha chéve.   Heko vaívape nerenohẽ moʼãi jejopy vaígui, ne rembipota ndojaposéigui hikuái.   Che Jára, nde niko reporoporiahurereko eterei. Eheja taikove! Nde niko nde reko joja!   Heta umi che rapykuéri oikóva ha ojopy vaíva che ndive, ne rembiapoukapy katu che namboykéi.   Heko vaíva ahecha ha che pochy, umíva ndojapóigui ne ñeʼẽ.   Che Jára, rehecha piko mbaʼéichapa amombaʼe eterei ne rembipota? Eheja taikove! Nde niko che rayhu!   Ne ñeʼẽ niko añete memete, ne rembiapoukapy opa árape guarã.   Poguasu kuéra reiete okoʼi che rehe, che katu ne ñeʼẽnte amombaʼe che pyʼaite guive.   Ne ñeʼẽ remeʼẽvo chéve che mbovyʼa, avyʼa mbaʼe repyeta ajuhu ramo guáicha.   Japu ndahecha ramói ha nahenduséi ete voi, ne rembiapoukapy katu ahayhu.   Ára pukukue romombaʼe guasu, ne ñeʼẽ imarangatúgui.   Umi ne rembiapoukapy ohayhúva pyʼa guapýpe oiko, ndaipóri mbaʼeve osẽ vaíva chupe kuéra.   Che Jára, arovia nde che nohẽtaha jejopy vaígui ne rembiapoukapy ajapo aja aikóvo.   Ne rembiapoukapy heʼiháicha niko ajapo, ha umíva ahayhu che pyʼaite guive.   Ne rembiapoukapy ha ne rembipota che ajapo, che reko nde reikuaa porã.   Che Jára, che rembijerure toguahẽ ndéve, che moarandu ere haguéicha.   Che rendu kena ndéve añemboʼévo, che renohẽ jejopy vaígui, ere haguéicha rejapotaha.   Purahéipe toromombaʼe guasu, ne rembipota che mbaʼe haguére.   Taropurahéi upe ne ñeʼẽ, ne rembiapoukapy niko imarangatu.   Eime kena opa ára che pytyvõ haguãicha, ne rembipota niko che amotenonde.   Che Jára, hiʼã eterei niko chéve che renohẽ jejopy vaígui, ne rembiapoukapy upe che mbovyʼáva.   Eheja taikove romombaʼe guasu haguã, ha ne ñeʼẽ ta che pytyvõ.   Ovecha kañýicha aiko opa rupi rei. Eju che piári! Namboykéi niko umi ne rembiapoukapy. Ñandejára hína pe oñangarekóva che rehe. Mbaʼéicha piko aipo ramo peje chéve: “Guyráicha eveve tereho kaʼaguýpe?   Cháke iñañáva omosãma ihuʼy, ha oipepy ha opoi pytũmbýgui ohaʼã haguã heko potĩvape.   Opa mbaʼe hoʼapa ramo yvýre, imarangatúva piko mbaʼe ikatu ojapove?”   Ñandejára oĩ tupaópe, oĩma yvágape, iguapyhápe. Opa rupi omaña ha ohecha mbaʼéichapa yvypóra oiko.   Ñandejára oipyʼa raʼã hekópe oikóvape ha iñañávape. Mbaʼeve ndoikuaaséi heko vaívagui.   Iñañáva ári omongýne tatapỹi ha tata rendy, ha yvytu rakúpe chupe kuéra ombokusuguéne.   Ñandejára niko heko joja, ha ohayhu teko joja. Chupe ohecháne imarangatúva. Vaípe ajecha, Ñandejárape añemboʼe, ha haʼe che rendu.   Che Jára ani reheja oñeʼẽ che rehe umi ijapúva, umi ijuru hãimbéva.   Peẽ tekove japu! Mbaʼe piko ojapóta Ñandejára pende rehe? Mbaʼéicha piko haʼe pende haviráta?   Kóicha: “Oñorãirõva huʼy akuápe, tatapỹi pytã asýpe!”   Pende apytépe niko jaiko asy umi táva Mésec térã Quedargua apytépe jaiko ramo guáicha.   Heta etereíma aiko umi pyʼa guapýpe oikoseʼỹva apytépe.   Che niko pyʼa guapýpe aikose, añeʼẽ vove katu haʼe kuéra oñorãirõséma. Umi yvytýre ajesaupi ha che pyʼa pýpe haʼe: Máva piko che pytyvõta?   Ñandejára che pytyvõta, haʼe niko yvága ha yvy apohare.   Haʼe ndoheja moʼãi ne pysyrỹi. Upe nde rehe oñangarekóva ndokéiva arakaʼeve.   Ndokéiva térã ndokevýiva upe Israel rehe oñangarekóva.   Ñandejára oñangarekóta nde rehe, haʼe upe nde ypýpe oĩva ne pytyvõ haguã.   Árape kuarahy ndojapói chéne nde rehe mbaʼeve térã jasy pyharekue.   Ñandejára ndoheja moʼãi ojehu ndéve mbaʼeve ivaíva, haʼe oñangarekóta nde rehe.   Haʼe oñangarekóta nde rehe resẽvo reho haguã ha reguahẽvo, koʼágã guive opa ára peve. Avyʼaite chéve ojeʼe ramo: “Jaha tupaópe”.   Jerusalén! Ne rokẽmema roñemboʼy.   Jerusalén niko táva neporãva, oñemopuʼã porãitéva.   Upépe ojupi Israel ñemoñaregua kuéra, Ñandejára réra omombaʼe guasúvo, ojeheja haguéicha chupe kuéra tembiapoukapy ramo.   Upépe oguapy mburuvicha guasu David rogagua, teko jojápe oporombojovake haguã.   Pende pyʼaite guive peñemboʼe pejévo: “Pyʼa guapýpe tojeiko Jerusalénpe, kyhyjeʼỹme toiko umi nde rayhúva.   Pyʼa guapy toĩ upe táva ryepýpe, ha mburuvicha guasu rógape.”   Che rykeʼy kuérape ha umi che kuaáva rayhupápe ajeruréta: “Pyʼa guapy toĩ nde pype.   Tupã Ñandejára róga rehehápe añemboʼéta.” Ndéve ajesaupi, ndéve, reguapýva yvágape.   Ku tembiguái ijára rehe omañaháicha, ku mitãkuña imongakuaaharére omañaháicha, upéicha ore romaña Tupã, ore Járare, haʼe, ore poriahurereko peve.   Ore poriahurereko kena ore Jára, ore poriahurereko kena. Heta etereíma niko rohasa asy.   Heta etereíma oñembohory ore rehe umi oñemohaʼenteséva, heta etereíma ojahéi ore rehe umi oñemombaretéva. Opa Israelgua teʼi: “Ñandejára noñemoĩri rire ñande ykére,   Ñandejára noñemoĩri rire ñande ykére, yvypóra kuéra opuʼã ramo guare ondyry ñande rehe,   Toñemombaʼe guasu Ñandejára ndohejáigui jaʼa hãinguápe.   Ku guyráicha ojehekýiva ñuhãgui, upéicha avei niko ñande. Upe ñuhã opẽ ha ñande ñasẽ javeve jaha.   Upe ñane pytyvõva niko Ñandejára, yvága ha yvy apohare.” Umi Ñandejárare ojeroviáva niko ku Sión yvytýicha ndaikatúiva oñemonguʼe ha hatã oĩva opa árape.   Umi yvyty ojereháicha Jerusalén rehe, upéicha Ñandejára ojere hetã guáre, koʼágã guive opa ára peve.   Mburuvicha oporosãmbyhy vaíva ndahiʼaréi chéne upe tetãme heko jojáva oikohápe, ani ágã upeichahágui haʼe kuéra avei oñepyrũ ojapo ivaíva.   Ore Jára! Heta mbaʼe kena emeʼẽ umi ipyʼa porãva ha heko potĩvape.   Umi ivaíva ojaposévape katu Ñandejára tomondo mbaʼe vai apoha apytépe. Pyʼa guapy toĩ Israélpe. Ore Jára ore reraha jey ramo guare Siónpe iñapytĩmby rojerereko haguégui tetã mombyrýpe, haʼete vaicha vaekue oréve ku ore képe rohecha ramo guáicha.   Upérõ ropuka reípa vyʼágui ha rosapukái joa vaekue. Ambue tetã rupi ojeʼe ore rehe: “Tuichaite mbaʼe niko Ñandejára ojapo hese kuéra.”   Tuicha mbaʼe Ñandejára ojapo vaekue ore rehe. Ha tuicha rovyʼa vaekue upe ramo.   Ore Jára! Emeʼẽ jey oréve umi mbaʼeta roguereko vaekue, ku ama omyenyhẽháicha umi ysyry.   Umi tesaýpe oñemitỹ vaekue vyʼa pópe omonoʼõne ikogaʼa.   Upe tesaýpe osẽva mbaʼe raʼỹi ipo renyhẽ oñotỹ haguã vyʼa pópe ou jeýne kogaʼa apesã ipópe. Ñandejára óga nomopuʼãi ramo reiete imopuʼãha oñemoĩta ombaʼapo hese. Ñandejára noñangarekói ramo távare reiete ñorãirõhára kuéra oñemoĩta oñangareko hese.   Reiete pepuʼã koʼẽ mboyve ha pyharéma peñeno peke, ha syva ryʼái ha kaneʼõngue reheve peje poreka peʼu vaerãre. Ñandejára omeʼẽ umi ohayhúvape haʼe kuéra oke aja.   Ñandejára niko ñande rovasa hína omeʼẽvo ñandéve ñande raʼy ha ñande rajy kuerarã.   Ku huʼýicha oñorãirõva pópe niko mitã nguéra oúva kuimbaʼépe haʼe ipyahúpe.   Ovyʼa upe kuimbaʼe ihuʼy ryru henyhẽva. Hese ndaipuʼakái chéne chupe ohayhuʼỹva, oñemoĩvo hikuái ojuehe táva rokẽme. Revyʼa vaerã Ñandejára rehe rejerovia ramo, ha reiko ramo haʼe oipotaháicha.   Nde ryʼái repykuégui rekarúne, revyʼáne, ha opa mbaʼépe resẽ porãne.   Nde róga pýpe ne rembireko ojoguáta ku parral hiʼa hetávape. Ne mesa jerére katu nde raʼy ha nde rajy kuéra ojoguáta umi yvyra roky pyahúpe.   Kóicha ojehovasáta upe Ñandejára rehe ojeroviáva.   Ñandejára ta nde rovasa Sión guive reikove aja pukukue. Reikovéta rehecha haguã mbaʼéichapa Jerusalén opuʼã,   ha reikovéta rehecha haguã nde raʼy raʼyrépe. Pyʼa guapy toĩ Israélpe. Israel, emombeʼu mbaʼéichapa yma ne mitã guive, nde rehe oñemoĩ umi nde rayhuʼỹva.   Yma che mitã guive ajejopy vai, ha ndaipuʼakái hikuái che rehe.   Upéi Ñandejára, upe heko jojáva, che renohẽ umi iñañáva po guýgui.   Toguevi ñemotĩme opa ndoikuaaséiva mbaʼeve Sióngui.   Ojoguáta ku ñana óga ári opuʼãva, oñemondoro mboyve ipirúmava,   avave heseve ipónte jepe omyenyhẽséva, térã trígoicha ohupi ijyva ári ogueraha.   Avave ohasáva ndeʼi chéne chupe kuéra: “Ñandejára ta pende rovasa, Ñandejára rérape rohovasa”. Salmo, David rembiapokue.   Ñandejára, ore renohẽ kena jejopy vaígui. Opáma niko umi nde rehe ojeroviáva, ha ndaipóri véima imarangatúva.   Maymávante ijapu hapichápe, juru heʼẽ ha tova mokõime oiko hikuái.   Ñandejára tojuruʼo iñeʼẽ guasúvape, toikũʼo oporombojuru heʼẽvape.   Umi heʼívape: “Ore roñeʼẽ kuaa hína. Roikuaa roʼéva. Máva piko oñemoĩta ore rehe?”   Kóicha heʼi Ñandejára: “Imboriahúva ojeguereko vaígui, ikangýva ipyahẽgui, upévare apuʼã chupe kuéra aipytyvõ haguã.”   Ñandejára heʼíva niko añete ha hesakã, ojogua plátape oñemboyku jey-jeýva ipotĩ haguã.   Ñandejára, nde reñangarekóta ore rehe, nda ore reja moʼãi roʼa umíva pópe.   Amo ipypukuvehágui niko ndéve añemboʼe che Jára.   Che Jára, che rendu mína. Ejapysaka porã che rehe, ejapysaka che rembijerurére.   Ne manduʼátarõ ore rembiapo vaikuére, piko máva oñemoĩta ne renondépe?   Nde katu reheja rei oréve ore angaipa ikatu haguã ndéve romombaʼe.   Che pyʼa ite guive ahaʼarõ Ñandejára che pytyvõ haguã, ha arovia upe iñeʼẽ haʼe omeʼẽva chéve.   Che pyʼaite guive ahaʼarõ Ñandejárape, ku guárdia ajapóva ára koʼẽ ohaʼarõháicha, ku guárdia ajapóva ára pyahu ohaʼarõháicha.   Israel! Ejerovia Ñandejára rehe. Imborayhu niko na iñambuéiva, ha jejopy vaígui haʼe ñane renohẽta.   Haʼe oheja reíta Israélpe opa iñangaipa. Che Jára, ndahaʼéi ku añemohaʼenteséva, térã amoĩva che resa mbaʼe tuichávare. Ndahaʼéi yvate eterei aguahẽséva, térã aipotáva mbaʼe hendapeʼỹ, ndahupytýiva.   Nahániri. Akirirĩ ha pyʼa guapýpe aiko, ku mitã kambúicha isy jyva ári. Ku mitã okambu vaicha aiko pyʼa guapýpe.   Israel! Ejerovia Ñandejára rehe koʼágã ha opa ára. Ore Jára, ne manduʼa kena David rehe. Heta ite haʼe ohasa asy vaekue.   Ndéve Jacob Tupã mbarete haʼe heʼi vaekue ndéve kóicha:   “Ndaike moʼãi che róga guýpe, che rupápe nañenói chéne,   Rohendu Tupã karameguã oĩha Efrátape, ha roho rojuhu Jear ñúme.   “Jaha tupaópe, jaha ñañesũ Tupã pyenda renondépe”.   Epuʼã ore Jára! Eike upe repytuʼutahápe, nde ha ne karameguã mbarete.   Nde paʼi kuéra opa ára toiko teko jojápe, ha umi nde rehe ojeroviáva tosapukái vyʼágui.   Ne rembiguái David rayhupápe, ani remboyke ne rembiporavópe.   Ñandejára nopyrũiva iñeʼẽre, omeʼẽ vaekue Davídpe iñeʼẽ:   “Peteĩ nde raʼy amoĩta mburuvicha guasúrõ ne rendaguépe. Ne ñemoñare kuéra ojapo ramo che ñeʼẽ ameʼẽ vaekue, ha che rembiapoukapy chupe kuéra amboʼétava, ne rendaguépe haʼe kuéra oguapýne mburuvicha guasúrõ opa ára”.   Ñandejára niko oiporavo yvyty Sión upépe haʼe oikoségui.   “Ápe apytuʼúta opa ára, ápe aguapýta koʼápe aikoségui.   Ajépa iporã ite ha mbaʼe ñane mbohorýva jahecha ramo umi Tupãre ojeroviáva oiko porãmba ramo oñondive.   Haʼete ku mbaʼe ryakuã porã oñeñohẽva Aarón akãre, ha hendyváre osyrýva ijao rembe peve.   Haʼete ku ysapy yvyty Hermón pegua hoʼa ramo guáicha yvyty Sión ári. Upépe Ñandejára oporohovasa omeʼẽvo jeikove puku. Pemombaʼe guasu Ñandejárape peẽ hembiguáiva, ha peẽ pene rembiapóva tupaópe pyharekue.   Pemopuʼã pende po Tupã koty gotyo, ha pemombaʼe guasu Ñandejárape.   Ñandejára, yvága ha yvy apohare, ta pende rovasa yvyty Sión guive. Toñemombaʼe guasu Ñandejára. Pemombaʼe guasu Ñandejára réra, tomombaʼe guasu chupe umi hese ojeroviáva,   umi tupaópe hembiapóva, ha umi tupao pepo guýpe oĩva.   Pemombaʼe guasu Ñandejárape, haʼe niko ipyʼa porã, héra peropurahéi, haʼe niko imbaʼe recha kuaa.   Haʼe oiporavo vaekue imbaʼe teerã Jacob, upéva hína Israel.   Che aikuaa porã Ñandejára tuichaha, Tupã tuichave opa ambue tupã nguéragui.   Ñandejára niko ojapo ojaposéva, yvága ha yvýpe, yguasu ha upe huguápe.   Amo ára mbotýgui arai omopuʼã, ojapo ára tiri oguerúva ama, ha yvytu ojora iñapytĩmby oguerekohágui.   Haʼe ojuka umi ñemoñare ypykue peteĩcha, kuimbaʼe ha mymba raʼy.   Mbaʼe tuicha ite ha hechapyrãva omondo Faraón ha hembiguái kuérare Egipto mbytépe.   Heta tetã ohundi ha ojuka mburuvicha guasu mbaretépe:   Sihón, amorréo kuéra ruvicha guasu, Og, mburuvicha guasu Basán pegua, ha mburuvicha guasu kuéra oĩva Canaánpe.   Umíva umi tetã yvy omeʼẽ hetã Israélpe imbaʼe teerã.   Ore Jára, nde réra niko ndopáiva, nde rehe oikóne manduʼa opa ára.   Nde, ne retã rehehápe, reñorãirõ, ha reiporiahurereko ne rembiguái kuérape.   Umi taʼãnga tetã nguéra omombaʼéva niko pláta ha óronte, yvypóra rembiapokue.   Ijuru ha noñeʼẽi, hesa ha ndohechái,   ijapysa ha nohendúi, ijuru ha naipytuhẽi.   Upéichata avei umi ijapohare, ha umi hese kuéra ojeroviáva.   Peẽ Israelgua! Pemombaʼe guasu Ñandejárape. Paʼi kuéra! Pemombaʼe guasu Ñandejárape.   Levíta kuéra! Pemombaʼe guasu Ñandejárape. Peẽ Ñandejára rehe pejeroviáva! Pemombaʼe guasu ñande Járape.   Sión guive toñemombaʼe guasu Ñandejára, upe oikóvape Jerusalénpe. Toñemombaʼe guasu Ñandejára. Pemombaʼe guasu Ñandejárape haʼe niko ipyʼa porã, ha imborayhu ndopái arakaʼeve.   Pemombaʼe guasu Tupãme tuichavéva opa ambue tupãgui, ha imborayhu ndopái arakaʼeve.   Pemombaʼe guasu Ñandejárape opa mbaʼe járape, ha imborayhu ndopái arakaʼeve.   Haʼénteko pe ojapóva umi mbaʼe hechapyrãva, ha imborayhu ndopái arakaʼeve.   Imbaʼe kuaápe yvága ojapo vaekue, ha imborayhu ndopái arakaʼeve.   Y ári ko yvy omboguapy vaekue, ha imborayhu ndopái arakaʼeve.   Haʼe ojapo vaekue jasy ha kuarahy, ha imborayhu ndopái arakaʼeve,   ojapo kuarahy ára oisãmbyhy haguã, ha imborayhu ndopái arakaʼeve,   ojapo jasy ha mbyja kuéra pyhare oisãmbyhy haguã, ha imborayhu ndopái arakaʼeve.   Haʼe ojuka vaekue umi Egiptogua raʼy ypykuépe, ha imborayhu ndopái arakaʼeve,   haʼe Israel guápe oguenohẽ vaekue ijapytégui kuéra, ha imborayhu ndopái arakaʼeve,   haʼe pyapy mbaretépe chupe kuéra oguenohẽ, ha imborayhu ndopái arakaʼeve.   Haʼe Mar Rojo ombojaʼo mokõi hendápe, ha imborayhu ndopái arakaʼeve,   haʼe ombohasa vaekue Israel guápe mbyte rupi, ha imborayhu ndopái arakaʼeve,   haʼe ohundi vaekue yguýpe Faraón ha iñorãirõhára kuéra, ha imborayhu ndopái arakaʼeve.   Haʼe oisãmbyhy vaekue hetã guápe yvy ojeikoʼỹha rupi, ha imborayhu ndopái arakaʼeve,   haʼe ohundi vaekue mburuvicha guasu mbaretépe, ha imborayhu ndopái arakaʼeve,   haʼe ojuka vaekue mburuvicha guasu ojekyhyjevéva, ha imborayhu ndopái arakaʼeve,   haʼe ojuka Sihón, amorréo kuéra ruvicha guasúpe, ha imborayhu ndopái arakaʼeve,   haʼe ojuka Og, mburuvicha guasu Basán pegua, ha imborayhu ndopái arakaʼeve.   Haʼe ombojaʼo vaekue umíva yvy hetã guápe, ha imborayhu ndopái arakaʼeve,   ha omeʼẽ vaekue hembiguái Israel guápe imbaʼe teerã, ha imborayhu ndopái arakaʼeve.   Haʼe imanduʼa ñande rehe jajejopy jave, ha imborayhu ndopái arakaʼeve,   haʼe ñane renohẽ vaekue ñande jopy vaíva po guýgui, ha imborayhu ndopái arakaʼeve.   Haʼe omongaru opa yvypóra ha mymba kuérape, ha imborayhu ndopái arakaʼeve.   Pemombaʼe guasu Ñandejára yvágape guápe, ha imborayhu ndopái arakaʼeve. Babilonia ysyry rembeʼy rupi roguapýva rojaheʼo, Sión rehe ore manduʼávo.   Sáuse rakãre ysyry rembeʼy rupi opuʼãva, romosãingómiva ore mbaraka.   Upépe umi iñapytĩmby ore reraha vaekue ojerure oréve ropurahéi haguã. Umi ipy guýpe ore jopýva ojerure oréve rombovyʼa haguã chupe kuéra, heʼívo: “Pepurahéi oréve purahéi Sión rehegua.”   Mbaʼéicha piko aipo ropurahéita, purahéi Tupãme guarãva tetã ambuépe?   Nde hegui che resaráirõ Jerusalén taijapa che po.   Che kũ toja che apekũre na che manduʼái ramo nde rehe, namoĩri ramo Jerusalén tenondete opa umi mbaʼe che mbovyʼávagui.   Ore Jára, ne manduʼáke umi edomíta kuérare. Upe Jerusalén hoʼaha árape heʼi vaekue hikuái hese: “Peitypáke. Peitypaitéke. Amo imáta peve.”   Nde Babilonia. Nde hína táva rundiha. Ovyʼa vaerã upe ojapóva nde rehe upe nde rejapo haguéicha ore rehe.   Ovyʼa vaerã umi ne mitã nguéra ohupíva, ha oipetéva itáre. Che pyʼaite guive romombaʼe guasúta ore Jára, tupã nguéra renondépe rogueropurahéita.   Nde tupao renondépe añesũne, nde réra amombaʼe guasúne. Nde niko mborayhu ha añete, ha nde réra ha ne ñeʼẽ remoĩ opa mbaʼe ári.   Ndéve añemboʼe ha nde che rendu, che pyʼa remombarete.   Mburuvicha guasu kuéra yvy arigua ta ne mombaʼe guasu ohendúvo umi ne ñeʼẽ,   ha ne rembipota togueropurahéi. Ndéko nde tuicha hína ore Jára.   Ñandejára oĩ ramo jepe pe amo yvate, haʼe oikuaa mávapa upe imboriahúva, ha mávapa upe oñemohaʼenteséva.   Vaípe ajecha ramo, nde nda che rejái amano. Umi che rehe ijaʼeʼỹva ipochy ramo, nde puʼaka hese kuéra, ha nde pyapýpe che renohẽ jejopy vaígui.   Ñandejára ojapóta opa mbaʼe che rehehápe. Ore Jára, ne mborayhu niko ndopái arakaʼeve. Ani reheja rei upe ne rembiapokue remoñepyrũ vaekue. Ore Jára, nde reipyguara che reko ha nde che kuaa.   Nde reikuaa aguapy ha apuʼã ramo, mombyry guive reikuaa upe che akãme arekóva.   Reikuaa aguata térã aguapy ramo, opa mbaʼe ajapóva reikuaa.   Ñeʼẽ neʼĩra gueteri osẽ che jurúgui, ha nde, che Jára, reikuaáma upe haʼétava hína.   Che kupépe ha che renondépe, upépe reime. Nde pópe che rereko, che rehe reñangareko.   Nde che kuaa porã eterei, mbaʼe hesakãʼỹva chéve ha ijaʼỹva che akãme.   Mbaʼéicha piko añemomombyrýta nde hegui? Moõ piko ikatúta akañy nde hegui?   Yvágape ajupi ramo, upépe reime. Omanóva ohohápe aguejy ramo, upépe reime.   Koʼẽtĩ gotyo aveve ramo aha, térã kuarahy reike gotyo yguasu rembeʼy rupi aha ramo aiko,   upépe jepe, nde che sãmbyhýne, che rehe reñangarekóne.   Haʼe ramo: “Iñypytũháme akañýta, áragui toiko pyhare ha ta che ahoʼi”.   Pyhare naiñypytũ moʼãi ndéve, pyhare áraicha hesakãta. Ára ha pyhare niko peteĩcha ndéve.   Opa che retepy ne rembiapokue, ha che sy rye pýpe che apo ñepyrũ vaekue.   Che mopirĩmba ha che mbojurujái upe che rehe rejapóva. Upévare romombaʼe guasu. Ajépa tuicha ite upe ne rembiapokue.   Che angapy peve reikuaa, ha umi che kãngue oñemoĩ ramo ojuehe kañyháme, añembojoapýrõ ojuehe yvy guýpe.   Aikove mboyve, nde che recháma vaekue. Ha nde kuatiápe oĩmbáma mbaʼéichatapa che rekove, peteĩ árante jepe aikove mboyve.   Ore Jára, hypyʼũ etépa umi mbaʼe ne akãme rerekóva! Heta eterei oñemoĩmba ramo oñondive.   Añemoĩta ramo aipapa, hetave yvykuʼi raʼỹigui. Ha aroguahẽ ramo huʼãme, nde ypýpente gueteri aime.   Ore Jára, ejukapa ngaʼu raʼe umi heko vaíva! Toñemomombyry che hegui umi oporojukáva,   umi nde rehe oñeʼẽ vaíva, ha nde réra oiporu reíva.   Ore Jára, ndachaʼéi umi nde rehe ijaʼeʼỹvare, ndaikuaaséi mbaʼeve umi nde rehe opuʼãvagui.   Mbaʼevete voi ndaikuaaséi chugui kuéra, ndachaʼéi ete voi hese kuéra.   Tupã, eipyguara che pyʼapy, eikuaa mbaʼépa oĩ che apytuʼũnguápe,   ehecha ahápa hína tape vaíre, ha che mboguata uvei nde rape opaʼỹva rupi. Salmo, David rembiapokue.   Che Jára, arakaʼe peve piko nde resaráita che hegui? Che rehe piko na ne manduʼa moʼã véima? Arakaʼe peve piko rekañýta che hegui?   Arakaʼe piko opáta pyʼa rasy ha pyʼapy oúva chéve opa árape? Arakaʼe peve piko che rayhuʼỹva oĩta che ári?   Emaña che rehe Tupã, che Jára. Ehesape umi che resa ani haguãtei ake ha ndaikatuvéi apáy.   Upéicharõ ndeʼi moʼãi umi che rayhuʼỹva: “Ahundíma chupe.” Anítei haʼe ovyʼa che ahasa asy haguére.   Che ajerovia nde rehe, ha avyʼa che renohẽ haguére jejopy vaígui. Ñandejárape apurahéita, haʼe che pytyvõ haguére. Salmo, David rembiapokue.   Ñandejára, che renohẽ kena umi iñañáva apytégui, eñangareko che rehe ani hembiapo vaíva ojapo che rehe mbaʼeve.   Haʼe kuéra niko ivaívante iñakãme oguereko, ha ára koʼẽre oñorãirõ.   Mbóicha upe ikũ ohãimbeʼe hikuái, ijuru katu pohã vai memete.   Eñangareko che rehe Ñandejára ani heko vaíva pópe haʼa, ani hembiapo vaíva ojapo che rehe mbaʼeve, ani haʼe kuéra che moñepysãnga.   Umi mbaretépe oikóva che jurase iñuhãme, che raperãme omoĩ chéve ñuhã.   Ñandejára, ndéve katu haʼe: “Nde hína Tupã. Ehendu che Jára che ñemboʼe.   Che Jára, nde hína upe che pytyvõva, nde reñangareko che rehe ñorãirõme”.   Ñandejára, ani rehejátei umi iñañávape osẽ porã upe ojaposéva, ani ágã upéi oñemohaʼentese hikuái.   Umi che rehe oñemoĩva akã ári toʼa umi mbaʼe vai ojapose vaekue che rehe.   Tatapỹi toʼa hiʼári kuéra, tojeity chupe kuéra yvy kuápe anive haguãtei osẽ.   Tahendaʼỹ hetãme upe oñeʼẽ reíva hapicháre, mbaʼe vai hapykuéri toiko, chupe ohundi peve.   Ñandejára, che aikuaa reñemoĩha imboriahúva ykére, ha umi oikotevẽvape reipytyvõha.   Ñandejára, ndéve añemboʼe. Pyaʼe eju che pytyvõ. Che rendu kena ndéve añemboʼe ramo.   Insiénsoicha toguahẽ ndéve che ñemboʼe. Mbaʼe kuaveʼẽ kaʼaru guáicha umi che po ndéve amopuʼãva.   Ñandejára, emoĩ che juru rehe oñangarekóva, upe che kũ ojoko vaerã.   Ani rehejátei mbaʼe vai che pyʼa raʼã, térã ajeheʼa heko vaíva ndive tembiapo vaípe. Haʼe kuéra okaruhápe, ijapytépe kuéra ndaikéi chéne.   Kuimbaʼe johéi pyre che nupã ramo, upéva iporã, che mongavaju ramo, upéva mbaʼe ryakuã porãicha che rehe oñeñohẽva. Nambovavái chéne che akã umíva umi mbaʼépe. Hembiapo vaíva katu ndojokói chéne che ñemboʼe,   ha huvicha kuéra oñemyañáne ita yvatégui hoʼa haguã. Umi hembiapo vaíva oikuaáne opa mbaʼe hendapete haʼe hague.   Ku oñeñemitỹ haguã yvy oñembojereháicha, upéicha isarambipáne ikãnguekue upe yvykua juru rupi.   Ñandejára, che niko nde rehénte ajesareko. Nde rehe ajerovia. Ani che reja reítei.   Eñangareko che rehe, ani che jura hikuái, térã ñuhãme che reity umi mbaʼe vai apoha.   Hembiapo vaíva iñuhãme jeýnte toʼa. Che katu tahasa ojehuʼỹre chéve mbaʼeve. David ñemboʼe ita kuápe oĩ ramo guare.   Ñandejárape hatã añemboʼe, Ñandejárape hatã ajerure che poriahurereko haguã.   Henondépe ahekuavóne che pyʼangata, henondépe amoĩne che rembiasa asykue.   Nameʼẽ véima ramo jepe, nde reikuaa che rapykuere. Che raperãme katu ñuhã chéve oñemoĩ.   Che jerére amaña ha avavépe ndahechái, ndaipóri peteĩnte jepe che pytyvõva. Avave ndoikuaaséi mbaʼeve che hegui.   Ñandejára, ndéve asapukái ha haʼe: “Nde upe ikatúva che moʼã, ndéve añónte niko areko ko yvy ári.”   Ejapysaka che rehe. Vaípeko ajecha. Che nohẽ umi che rayhuʼỹva pógui, imbareteve niko che hegui hikuái.   Ñandejára, che rendu ndéve añemboʼévo. Ejapysaka che rehe ha che rendu. Nde niko upe nde reko jeroviaha ha upe nde reko jojáva.   Ani che renói che mbojovake haguã. Ne renondépe niko ndaipóri hembiapo vaiʼỹva.   Umi che rehe ijaʼeʼỹva, che rapykuéri oiko che jukase. Yvýre che pete ha pytũmbýpe che rereko. Upépe aiko ku yma omano vaekuéicha.   Nameʼẽ véima niko ha pyʼa tarovápe aiko.   Umi mbaʼe yma guare ou che akãme, che manduʼa umi ne rembiapokuére.   Ndéve che po amopuʼã ha añemboʼe. Ku yvy ohaʼarõháicha ama upéicha nde rehe che ãho.   Ñandejára! Pyaʼe eju che pytyvõ, che rekove niko osótama. Ani rekañýtei che hegui, ani ágã upe haguére amano.   Ára koʼẽ togueroguahẽ chéve ne mborayhu, ajerovia haguére nde rehe. Ehechauka chéve mbaʼéichapa aiko vaerã. Nde rehénte voi che ajerovia.   Ñandejára, che renohẽ umi che rayhuʼỹva po guýgui, nde pepo guýpe niko añemoʼã.   Che mboʼe kena ajapo kuaa haguã ne rembipota, ndéko hína Tupã che Jára. Nde pyʼa porã kena che ndive, ha che mboguata tape porãre.   Ñandejára, nde réra rehehápe, eheja taikove. Nde reko jojágui, che renohẽ jejopy vaígui.   Ne mborayhu rehehápe, ejuka umi che rayhuʼỹvape. Ehundi che rehe ijaʼeʼỹvape, chéko ne rembiguái hína. Toñemombaʼe guasu Ñandejára! Haʼe upe oñangarekóva che rehe, ha upe che mbokatupyrýva ñorãirõrã.   Haʼe ipyʼa porã che ndive ha che moʼã, oñangareko che rehe ha che nohẽ jejopy vaígui. Haʼe ha upe omoĩva tetã nguéra che po guýpe.   Ñandejára, Mbaʼe piko yvypóra ne manduʼa haguã hese? Máva piko yvypóra remombaʼe eterei haguã?   Hekove niko upe ipytuhẽicha mbyky, ku kuarahyʼãicha pyaʼe ohasa.   Ñandejára, Eipeʼa yvága rokẽ ha eguejy. Einupã umi yvyty ha totĩmbo.   Umi ára vera nde huʼýva epoi, ha umi nde rayhuʼỹva emosarambi.   Upe amo yvatégui nde po eipyso, ha che renohẽ ko ysyry pochýgui. Che renohẽ kena ambue tetã megua po guýgui,   umi ijapúvagui, iñeʼẽ omeʼẽva ha upéi ndojapói upe heʼíva.   Tupã, purahéi pyahu ndéve apurahéita. Árpa púpe rogueropurahéita.   Nde rupi mburuvicha guasu kuéra ipuʼaka hese kuéra ijaʼeʼỹvare. Nde upe renohẽva ne rembiguái Davídpe jejopy vaígui.   Ani rehejátei ajejuka kyse pukúpe. Che renohẽ kena ambue tetã megua po guýgui, umi ijapúvagui, umi iñeʼẽ omeʼẽva ha upéi ndojapói upe heʼíva.   Ore raʼy kuéra taimbarete umi yvyra tyarõicha, Ore rajy kuéra tojogua umi horkõ ijeguapávape oĩva mburuvicha guasu rógape.   Umi ore kogaʼa roñongatuhápe tahenyhẽ, tahenyhẽ opaichagua kogaʼágui. Ore rymba kuéra katu taimemby reipa, ojoʼári taimemby upe ñúre.   Umi ore vaka kuéra tahye guasupa, ha toĩʼỹ imemby kuáva. Toĩʼỹ upe okáre avave osapukáiva kyhyjégui.   Ovyʼa vaerã upe tetã kóicha oikóva. Ovyʼa vaerã upe tetã oguerekóva Tupãme ijára ramo. Tupã che Jára, ndéve romombaʼe guasúta che ruvicha guasu. Nde réra amombaʼéta opa árape.   Ára koʼẽre romombaʼe guasúta, ha nde réra amombaʼéne opa ára.   Ñandejára niko tuicha hína, ituichakue ndaikatúi jaikuaapa. Chupe ñamombaʼe guasu vaerã.   Túva kuéra omombeʼúne taʼýra kuérape ne rembiapokue, haʼe kuéra omoherakuãne umi mbaʼe tuichaite rejapóva.   Omombeʼúne hikuái mbaʼéichapa remimbipa, ha che aikuaaukáne umi mbaʼe rechapyrã rejapóva.   Haʼe kuéra omombeʼúne umi mbaʼe tuichaite nde rejapóva ha oporomongyhyjéva, che amoherakuãne ne rembiapokue tuichaite.   Imanduʼáne hikuái ne mbaʼe porãiteha, ha ndéve opurahéine nde reko joja haguére.   Ñandejára imbaʼe porã ha oporoporiahurereko. Haʼe oporohayhu ha hasýpe ipochy,   opavavépe haʼe ohecha kuaa, ha ohecha ramó opa hembiapokue.   Opa ne rembiapokue ta ne mombaʼe guasu, Ñandejára, opa nde rehe ojeroviáva ta ne mombaʼe guasu.   Haʼe kuéra tomyerakuã tuichaha upe ne retã, haʼe kuéra toikuaauka nde ne mbareteha.   Upéicha ramo maymáva oikuaáne ne mbareteha, ha upe ne retã tuichaha.   Ne retã niko mbaʼe opaʼỹva, ha nde reporosãmbyhýta opa árape. Ñandejára nopyrũiva iñeʼẽre, haʼe ipyʼa porã opa mbaʼépe.   Ñandejára ojoko umi hoʼávape, ikangývape omopuʼã jey.   Opavave omoĩ nde rehe hesa nde remongaru haguã chupe kuéra hiʼárape.   Reipeʼa nde po, ha nde mbaʼe porãme remohyguãtã opa mbaʼe oikovévape.   Ñandejára heko joja opa hapépe, haʼe ipyʼa porã opa mbaʼépe.   Haʼe oñemoaguĩ umi oñemboʼévare, umi ipyʼaite guive chupe oñemboʼévape.   Umi chupe omombaʼéva rembipota haʼe ojapo, ha ojerure vove chupe pytyvõ haʼe oguenohẽ chupe kuéra jejopy vaígui.   Ñandejára oñangareko umi chupe ohayhúvare, umi heko vaívape katu haʼe ohundi.   Amombaʼe guasúta Ñandejárape. Opa oikovéva tomombaʼe guasu héra marangatu, koʼágã guive ára paha peve. Toñemombaʼe guasu Ñandejára. Amombaʼe guasu Ñandejárape che pyʼaite guive.   Aikove aja amombaʼe guasúta Ñandejárape, che rekove pukukue apurahéita Ñandejárape.   Poguasu kuérare ani pejerovia, umíva niko yvypórante ha ndaikatúi ñane renohẽ jejopy vaígui.   Haʼe kuéra omano vove, yvýpe jeýnte oho opa, ha upe árape opyta rei opa umi mbaʼe ojaposéva.   Ovyʼa vaerã upe Jacob Tupã oipytyvõvape, upe ojeroviáva Tupã Ñandejára rehe.   Ñandejára upe ojapo vaekue yvága ha yvy, yguasu ha opa mbaʼe ipype oĩva. Haʼe niko nopyrũiva iñeʼẽre.   Oñemoĩ uvei ojejopy vaíva ykére, ha omongaru iñembyahýivape. Ñandejára opoi umi iñapytĩmby ojererekóvagui,   Ñandejára oheja umi ohechaʼỹvape ohecha jey, Ñandejára omopuʼã umi ikangývape, Ñandejára ohayhu umi heko jojávape,   Ñandejára oñangareko umi mombyry guáre, ha ityreʼỹ ha iména manóvape haʼe oipytyvõ. Heko vaíva rape katu haʼe ohundi.   Ñandejára niko mburuvicha guasu opa árape guarã. Táva Sión! Ñandejára ne sãmbyhýta opa árape. Toñemombaʼe guasu Ñandejára. Toñemombaʼe guasu Ñandejára. Ajépa iporãite Tupãme japurahéi ramo, chupe ñamombaʼe guasu vaerã vyʼa pópe.   Ñandejára omopuʼã jey Jerusalén ha ombyatypa Israelgua mombyry rupi isarambi vaekue.   Ipyʼa rasýva haʼe omonguera ha umi hoʼo ojejoka hague rupi haʼe ojokuapa.   Haʼe heʼi mbovýpa mbyja kuéra oĩta ha héra rupi peteĩ-teĩme oikuaa.   Ñandejára niko tuicha ha imbarete hína, iñarandukuépe ndaijojahái.   Ñandejára oipytyvõ imboriahúvape, hembiapo vaívape katu yvýre oipete.   Pepurahéi Ñandejárape pende pyʼaite guive, árpa púpe pepurahéi Tupãme.   Yvága haʼe araípe ojahoʼi, yvy apére haʼe omongy, ha umi yvytýre kapiʼi omoheñói.   Mymba kuéra haʼe omongaru, ha umi yryvu raʼy chupe ochiã vove.   Kavaju mbaretekue haʼe nomombaʼéi ete, térã kuimbaʼe jepytaso.   Haʼe ohecha ramó umi chupe omombaʼévape, ha umi ojeroviáva imborayhúre.   Jerusalén, erohory Ñandejárape, Sión emombaʼe guasu Tupãme.   Haʼe omboty hatã ne rokẽ nguéra ha ohovasa nde raʼy ha nde rajy kuéra nde pype.   Haʼe ogueru pyʼa guapy nde yvýpe, ha nemohyguãtã trígo iporãvévape.   Haʼe ombou iñeʼẽ ko yvýpe ha upe heʼíva pyʼa oguahẽ.   Mandyjúicha haʼe ombou y rypyʼa, ha tanimbúicha omosarambi ysapy ratã.   Haʼe ombou amandáu ha y, roʼýgui hypyʼa.   Haʼe heʼi ha hykupa, oipejuka yvytu ha umi y osyry.   Jacóbpe haʼe oikuaauka hembipota. Israélpe haʼe omeʼẽ hembiapoukapy.   Ambue tetã ndive haʼe upéicha ndojapói, ndoikuaaukái chupe kuéra hembiapoukapy. Toñemombaʼe guasu Ñandejára. Toñemombaʼe guasu Ñandejára. Yvágagui toñemombaʼe guasu Ñandejára, amo yvate guive chupe toñemombaʼe guasu.   Tomombaʼe guasu chupe hemimbou kuéra, tomombaʼe guasu chupe opa tekove yvága pegua.   Tomombaʼe guasu chupe kuarahy ha jasy, tomombaʼe guasu chupe mbyja kuéra.   Tomombaʼe guasu chupe umi yvága, ha umi y hiʼári oĩva.   Pemombaʼe guasu Ñandejára réra, iñeʼẽ rupi haʼe opa mbaʼe ojejapo vaekue.   Haʼe omoĩ vaekue opa mbaʼe hendápe opa árape guarã, omoĩ chupe kuéra mbaʼéichapa ojeguereko vaerã, mbaʼe ikatuʼỹva arakaʼeve oñemboyke.   Tomombaʼe guasu Ñandejárape yvy guive, pira kuéra ha umi tugua pypuku,   ára vera ha amandáu, tatatĩna ha ysapy rypyʼa, ha yvytu ratã hembipota ojapóva,   umi yvyty rusu ha yvyty kuéra, yva máta ha opaichagua yvyra máta,   mymba saite ha tymba kuéra, opa yvýre otyryrýva ha guyra kuéra,   mayma mburuvicha guasu ha tetã nguéra, poguasu ha opa mburuvicha yvy arigua,   mitã rusu ha kuñataĩ nguéra, itujáva ha mitãva tomombaʼe guasu chupe.   Pemombaʼe guasu Ñandejára réra, haʼe añoite upe héra tuichaitéva. Haʼe imimbipápe oĩ yvága ha yvy ári.   Hetã haʼe omombarete vaekue. Chupe omombaʼe guasu umi hese ojeroviáva, Israelgua, umi haʼe ohayhúva. Toñemombaʼe guasu Ñandejára. Toñemombaʼe guasu Ñandejára. Pepurahéi Ñandejárape purahéi pyahu, umi hese ojeroviáva atýpe chupe toñemombaʼe guasu.   Israelgua toguerohory ijapo harépe, Siongua toguerohory huvicha guasúpe.   Héra rehehápe pejeroky, tambor ha árpa púpe chupe pepurahéi.   Ñandejára niko ohayhu hetã guápe, imboriahúvape oguenohẽ jejopy vaígui.   Tahory hesehápe umi imarangatúva, oñenoháme jepe chupe topurahéi.   Ijurúgui tañahendu omombaʼe guasúrõ Tupãme, ipópe toguereko kyse puku hãimbe jováiva,   ojahéi haguã ambue tetã guáre, oinupã rasývo chupe kuéra.   Mburuvicha guasu kuéra kadénape tojokua, huvicha kuéra toipykua,   tojejapo umívare, kuatiápe oñemoĩ haguéicha. Umi hese ojeroviáva kóicha osẽ porãta. Toñemombaʼe guasu Ñandejára. Ivýrova heʼi ipyʼa pýpe ndaiporiha Tupã. Maymávante heko kyʼa, hembiapokue ñane mbojeguaru, ndaipóri hembiapo porãva.   Ñandejára yvága guive omaña yvypóra kuérare, jahecha oĩpa iñakã guapýva. Peteĩnte jepe oikuaaséva Tupãgui.   Opavave ojavy hape ha peteĩcha heko vai. Ndaipóri hembiapo porãva peteĩnte jepe.   Umi iñañáva ha Ñandejárape oñemboʼeʼỹva, okaguai che retã guáre mbuja hoʼu ramo guáicha hikuái. Umíva ndoiporúi iñakã.   Okyhyje, osusũ hikuái, Tupã oĩgui heko jojáva ndive.   Imboriahúva oipotávare peẽ pepuka, Ñandejára katu oñangareko hese kuéra.   Sión yvytýgui Israel oñerenohẽta jejopy vaígui. Ágã Ñandejára ohecha kuaa vove hetã guápe, Jacob ñemoñare kuéra, Israel retãgua ovyʼáne. Toñemombaʼe guasu Ñandejára. Pemombaʼe guasu Tupãme tupaópe, pemombaʼe guasu chupe yvága tuichaha javeve,   pemombaʼe guasu chupe hembiapo tuichakuére, pemombaʼe guasu chupe haʼe tuichágui.   Pemombaʼe guasu trompéta púpe, pemombaʼe guasu chupe árpa ha mbaraka púpe,   pemombaʼe guasu chupe tambor pu ha jerokýpe, pemombaʼe guasu chupe mbaraka ha mimby púpe.   Pemombaʼe guasu chupe platíllo púpe. Pemombaʼe guasu chupe platíllo pu rorýpe.   Mayma oikovéva tomombaʼe guasu Ñandejárape. Toñemombaʼe guasu Ñandejára. Ñandejára, mávapa oguahẽta nde rekohápe? Mávapa oikóta nde yvyty marangatúpe?   Upe hembiapo porã ha heko jojáva, upe añete guánte heʼíva ipyʼaite guive,   upe oñeʼẽ vaiʼỹva hapicháre, upe ojapoʼỹva ivaíva hapicháre, upe oiko vaiʼỹva hapicha ndive,   upe ndohecha ramóiva hembiapo vaívape, umi Tupãre ojeroviávape omombaʼéva, upe heʼíva ojapóva ohasa asy ramo jepe,   pe plátare oiporukaʼỹva mbaʼeve, térã plátare omoĩ vaiʼỹva hapichápe. Upe ojapóva koʼã mbaʼe, ndoʼái chéne arakaʼeve. Tupã, eñangareko kena che rehe, ne rendápe niko aguahẽ.   Haʼe ndéve: “Nde hína che Jára ndaipóri ne jojáva.”   Oĩ katu heʼíva tupã yvy ári guápe: “Peẽ ore ruvicha hína. Peẽ ore mbovyʼa.”   Umíva omboheta hetave taʼãnga kuéra ha oiko hapykuéri kuéra. Imbaʼe kuaveʼẽ nguéragui mbaʼeve ndaikuaaséi. Che jurúpe noñehendúi chéne héra kuéra.   Ñandejára, nde hína opa mbaʼe chéve guarã. Nde pópe oĩ che rekove.   Yvy iporãvehápe niko remeʼẽ chéve aiko haguã. Mbaʼéiko aipotave upévagui?   Amombaʼe guasúta Ñandejárape che resapeʼáva, pyharekue jepe che pyʼa rugua guive che moarandu.   Opa árape Ñandejárare che manduʼa, haʼe oĩ ramo che ypýpe ndaʼái chéne.   Upévare, che pyʼa rory, ha pyʼa guapýpe aikóne.   Nda che rejái chéne amano. Ndereheja moʼãi ne irũme yvy kuápe ojeity.   Nde rehechaukáne chéve jeikove rape. Ne rendápe aime ramo vyʼágui che myenyhẽne. Nde ypýpe vyʼa ndopáiva. Ñandejára, hendapeguánteko ajerure ndéve. Ndéve niko rohenói jey-jey. Ehendu kena che ñemboʼe, añeteguánteko haʼe ndéve.   Nde rejapóta che rehe pe hendapete oĩva, nde niko reikuaa pe hekópe guáva.   Che apytuʼũnguápe reike ramo, pyharekue reju ramo remaña che rehe, ha tatápe che pyʼa raʼã ramo, nderejuhúi chéne ajapoha ivaíva. Mbaʼeve hendapeʼỹ ndaʼéi,   maymáva katu ndaupéichai. Ndaikói upe rupi avave rehe ajahéi, aikógui ne ñeʼẽ heʼiháicha.   Nde rape rupi memete aiko, arakaʼeve ndapiái chugui.   Che Jára, ndéve niko añemboʼe. Ejapysaka kena che rehe ha che rendu.   Ehechauka chéve ne mborayhu. Nde renohẽ upe nde rehe ojeroviávape umi hese kuéra ijaʼeʼỹva po guýgui.   Nde resaʼỹicha kena eñangareko che rehe, nde pepo guýpe kena che moʼã,   cháke iñañáva ojeity che ári, umi che jukaséva che mongora.   Haʼe kuéra oñemohaʼentese, ha iñeʼẽ guasu.   Che rapykuere reka hikuái. Omangea che rehe yvýre che reity haguã,   ku jaguarete térã itaʼýraicha, kañyháme omangeáva hembiʼurã ári ojeity haguã.   Ñandejára, epuʼã eñemoĩ hese kuéra, yvýre eity. Nde kysépe che renohẽ iñañáva po guýgui,   ha umi opa mbaʼe oguerekóvagui. Tombyaty hikuái ombyatyseháicha opa mbaʼe, itaʼýra kuéra tokaru okapu peve, ha tahemby jey itaʼýra raʼyrépe guarã.   Che katu Tupã, nde rehe amaña guive piko mbaʼe aipotave? Ha apáyvo, rohecha guive? Ñandejára rembiguái David ojapo vaekue, upe ára Ñandejára onohẽ haguépe chupe umi hese ijaʼeʼỹva pógui ha ndohejái ramo guare chupe hoʼa Saúl pópe.   Rohayhu Ñandejára, nde hína pe che mombaretéva.   Nde reñangareko che rehe, ne rendápe aguahẽ akañy haguã, nde reime che jerekuévo, nde hína pe che renohẽva jejopy vaígui. Ne rendápe aguahẽ ramo, nde che pytyvõ.   Añemboʼe Ñandejárape, chupe jaropurahéi vaerã. Haʼe, che peʼa umi che rayhuʼỹvagui.   Ñemano ojerepa che rehe, mbaʼe vai ysyrýicha ou che ári.   Aña retã che jura, ñemano iñuhãme che reity.   Vaípe ajecha ha Ñandejárape asapukái. Chupe ajerure che pytyvõ haguã. Tupao guive che rendu, ijapysápe oguahẽ che remiandu.   Yvy oñepyrũ oryrýi, yvyty hapo peve okuchu, Ñandejára ipochýgui péicha ojehu.   Itĩgui osẽ tatatĩ, ijurúgui tata rendy, tatapỹi opa rupi isarambi.   Tupã oipepy yvága ha oguejy, arai ndetuichapa jepéva ipy guýpe.   Ojupi ha oho tekove ipepóva ári. Yvytu pepo ári oveve oho.   Pytũme oñeñuãmba, arai ypytũ ýgui henyhẽva guýpe oñemoʼã.   Chugui opo ára vera, amandáu ha tatapỹi araígui hoʼa.   Tupã, yvatete oĩva osunu ha oñehenduka.   Opoi ihuʼy kuéragui opa rupi, ára mante overa ha otiri ha sarambikue ndeʼáva opa rupi.   Ñandejára hatã osapukái, yvytu hatã oipeju, y kuéra oguevi ha opyta hendague, yvy rugua opyta ojekuaa.   Tupã oipyso chéve ipo ha che rupi, ysyry pypukúgui che renohẽ.   Che peʼa upe che rundisévagui ha che hegui imbaretevévagui.   Aĩ vai jave ou chéve hikuái, ha Ñandejára che pytyvõ.   Okáre che renohẽ, che rayhúgui che renohẽ jejopy vaígui.   Tupã upéicha omyengovia chéve, che reko potĩ haguére.   Ñandejára rapégui che ndapiáiva, ha arakaʼeve namboykéiva Tupãme che rembiapo vai haguã.   Opa árape che manduʼa iñeʼẽre, arakaʼeve ndahejáiva hembiapoukapy.   Henondépe che rekove ipotĩ, ha mbaʼe vai apógui ajejoko.   Ñandejára omyengovia chéve che reko potĩ haguére.   Nde ne mbaʼe porã iñañaʼỹva ndive, ha rehecha kuaa imarangatúvape.   Oñomiʼỹvagui mbaʼeve, nde mbaʼeve nereñomíri, hova mokõivagui reñembotavy.   Imboriahúvape reipeʼa ivaívagui, ojejapóvape remotĩ.   Ñandejára, nde hína upe che resapéva. Tupã, nde upe iñypytũha chéve remyesakãva.   Che pytyvõ ramo añemoĩ kuaa che rayhuʼỹvare, ha itáva tápia kuéra ári ajapyhara kuaa.   Tupã rape ndaipóri ojoavyha. Jarovia kuaa upe Ñandejára heʼíva ojapotaha. Tupã oñangareko umi hendápe oguahẽvare.   Oĩ ngaʼu piko ambue Tupã? Mávapa ñane pytyvõne ndahaʼéi ramo haʼe?   Tupã upe che mombaretéva, upe che mboheko potĩva,   upe guasúicha che mokyreʼỹva, ha yvate aĩ ramo che jokóva,   upe che mboʼéva ñorãirõrã, che pyapy omombaretéva huʼy vrónseva aipepy haguã.   Reñemoĩ che jerére ha che peʼa ivaívagui, nde pópe che joko, ha rehecha kuaágui chéve aĩ porã.   Che rape remopotĩ che renondépe ha nañepysãngái.   Amuña ha ahupyty umi che rayhuʼỹvape, ha ndajevýi ahundipaite peve.   Amboʼipaite anive haguãtei opuʼã, che py guýpe opytapa hikuái.   Ñorãirõme che mombarete, ha nde rupi umi che rehe opuʼãva oñemoĩmba che po guýpe,   ha che renonderã okañy umi che rayhuʼỹva. Péicha ahundipaite umi che rayhuʼỹvape.   Osapukái hikuái oñepytyvõ haguã chupe kuéra, ndaipóri avave ohendúva. Tupãme osapukái hikuái, haʼe nopenái hese kuéra.   Amyanguʼi ku yvy tĩmbo yvytu ogueroveve vaicha, ha apyrũmba hese kuéra ku tuju tape rupi guáicha.   Tupã che peʼa umi che rehe opuʼãvagui, tetã nguéra ruvichárõ che moĩ, tetã nguéra aikuaaʼỹva chéve guarã ombaʼapo.   Maymávante che mombaʼe, che rendúvo, ojapo upe haʼéva.   Okyhyjepa che hegui hikuái, oryrýi osẽvo kañyhágui.   Toikove Ñandejára, che pytyvõhára. Toñemombaʼe Tupã che peʼáva ivaívagui.   Tupã upe omyengoviáva umi che rehe oñemoĩvape, ha upe omoĩva tetã nguéra che po guýpe.   Che rayhuʼỹvagui, che rehe opuʼãvagui, ha umi che jukasévagui che peʼa.   Romombaʼéne opa rupi, ha nde réra aropurahéine Tupã.   Salmo, David rembiapokue.   Yvága ohechauka Tupã mimbikue, ha arapýre ojekuaa hembiapokue.   Ára omombeʼu ojupe kóva ha pyhare avei omoherakuã.   Nañahendúi oñeʼẽva, jepe ko ñeʼẽ isarambi yvy apére,   ha pe marandu oguahẽ yvy opaha peve. Upépe kuarahy oñembohóga,   osẽva jepi vyʼápe ku oñani haguãicha osẽva, térã ku omenda ramóva osẽháicha ikotýgui.   Kuarahy osẽ ára mbotýgui, opuʼã, ojere ha okañy, hakukuépe ojope opa mbaʼe.   Tupã rembiapoukapy ndaijojahái, ñane mbopyʼa rory. Tupã rembiapoukapy ijeroviaha, omoarandu oikuaaʼỹvape.   Tupã rembiapoukapy oĩ hekoitépe, ñane mbovyʼa. Tupã rembiapoukapy hesakã, ñande resapeʼa.   Tupã ñeʼẽ naimeguãi ha ndahekoviái. Tupã rembiapoukapy ijeroviaha, opavave oĩ hekoitépe.   Iporãiteve óro ojajaipávagui, heʼẽve eiretégui osyrýva káva raitýgui.   Chéve avei che resapeʼa, ha umíva ajapógui chéve oho porã.   Mávapa upe ojavýrõ ohecha kuaáva? Ñandejára, eheja rei chéve che rembiapo vaikue, ajapo vaekue aikuaaʼỹre.   Ani rehejátei añemohaʼentese, upéicha ramo mante che reko potĩta, ha mbaʼe vaípe ndaʼa moʼãi.   Ovyʼa umi ojapoʼỹva iñañáva ñeʼẽ, oikoʼỹva iñangaipáva ndive, ojeheʼaʼỹva umi Tupãre oñembohorýva ndive.   Tupã rembiapoukapy ipyʼa ombohory, ha hese ojepyʼa mongeta ára ha pyhare.   Ojogua ku yvyra mátape oñeñotỹva y rembeʼýpe, hiʼáva hiʼárape, ha ndahoguekúiva. Opa mbaʼe ojapóva osẽ porã chupe.   Ndaupéichai umi hembiapo vaíva, kapiʼi piru kuéicha umívape yvytu omboveve.   Hembiapo vaíva nosẽ porãi chéne Tupã ombojovakévo chupe. Iñangaipáva nahendái chéne imarangatúva apytépe.   Tupã oñangareko imarangatúva rapére. Hembiapo vaíva rape katu opa vai. Salmo, David rembiapokue.   Ñandejára ta ne rendu rejejopy vaiha árape, Jacob Tupã, haʼe voi toñangareko nde rehe.   Ta ne pytyvõ ha toñangareko nde rehe, hekohágui oĩva Siónpe.   Ta imanduʼa opa ne mbaʼe kuaveʼẽre, ha taiporã chupe umi ne mymba juka.    Tomeʼẽ ndéve opa umi mbaʼe nde pyʼaite guive reipotáva, ha tojapo ndéve opa umi mbaʼe rejaposéva.   Upéicharõ ore romomorãta nde puʼaka haguére umi nde rehe oñemoĩvare, ha romopuʼãne poyvi veve Tupã ore Jára rérape. Tupã tomeʼẽ ndéve opa mbaʼe rejeruréva.   Aikuaa Tupã oipytyvõha hembiporavo pyrépe. Yvága marangatu guive chupe oipytyvõta opa mbaʼére ipuʼaka haguã.   Oĩ ojeroviáva ikárro kuérare, ambue katu ikavaju kuérare. Ore rojerovia Tupã ore Járare.   Ore ropyrũ hatãve rei, haʼe kuéra katu oñepysãnga ha hoʼa.   Salmo, David rembiapokue.   Ñandejára, ore ruvicha ovyʼa remombarete haguére chupe. Ovyʼa, nde rupi ipuʼaka haguére umi hese oñemoĩvare.   Remeʼẽ chupe umi mbaʼe ipyʼaite guive oipotáva, ha hembijerure neremboykéi.   Ne rendápe oguahẽ ha tuicha rehovasa, mbaʼe jegua óro mburuvicha guasu oiporúva remonde iñakãre.   Oikove puku haguã ojerure ndéve, ha remeʼẽ chupe jeikove ndepukupa jepéva.   Imbarete chupe reipytyvõgui, remoherakuã ha remomarangatu.   Chupe rehovasa opa árape, ha ijypýpe reime rupi rembovyʼa.   Nde, ore ruvicha guasu, arakaʼeve ndereʼái chéne, rejeriovágui Ñandejára rehe, ha nde rayhúgui haʼe, yvatete oĩva.   Nde po ohupytýta opa umi nde rehe oñemoĩvape, ha nde puʼakáta umi nde rayhuʼỹvare.   Ágã reju vove rembojovake haguã tatakuápe remoigéne chupe kuéra, Ñande pochy ohundíne chupe kuéra, tatápe ombokusuguéne.   Itaʼýra ha iñemoñare kuéra rehapoʼóne, ko yvy ape árigui ha maymáva apytégui.   Ojaposérõ jepe nde rehe ivaíva, ha oñemoĩmba ramo nde rehe, osẽ vaíne chupe kuéra.   Remboguevíne chupe kuéra, ha nde huʼy hovaitére remomaʼẽne.   Salmo, David rembiapokue.   Tupã! Tupã! Mbaʼére piko che reja? Mbaʼére piko reñemomombyry che hegui che pytyvõ rangue? Mbaʼére piko nerepenái che rehe che rasẽ jave?   Tupã! Ára ha pyhare niko rohenói ha nerepenái che rehe. Pytuʼu ndajuhúi.   Nde niko upe ne marangatu etéva, mburuvicha guasu Israel omombaʼe guasúva.   Nde rehe ojerovia vaekue ore ru kuéra ypykue, upéicha rupi, jejopy vaígui renohẽ chupe kuéra.   Ojerure vaekue ndéve reipytyvõ haguã chupe kuéra, ha tembiguái rekógui renohẽ chupe kuéra. Ndojeroviái reíri nde rehe.   Ysónte niko che, ndahaʼéi mbaʼeve. Ojepukapa che rehe.   Umi che recháva oñembohory che rehe, oñembohova vai, oñemohembe jere, ha heʼi che rehe hikuái:   “Ñandejárare niko ojerovia. Tove haʼe toipytyvõ chupe. Ñandejára chupe ohayhúrõ toipeʼa chupe ivaívagui.”   Tupã, nde, che sy ryégui che renohẽ vaekue, ha che sy rapy paʼũme che mboguapy.   Aikove ypy guive ndéve añemeʼẽ, ha che sy rye guive nde, chéve guarã Tupã.   Ani reñemomombyry che hegui, cháke aĩ vai ha ndaipóri che pytyvõva.   Tóroicha ojere che rehe umi che rayhuʼỹva, tóro ñarõ Basán guápe ojogua.   Jaguaretéicha okororõ, ojejuru peʼa ha ou chéve hikuái.   Ýicha añehẽ, umi che kãngue ojehekyipa, che pyʼa araitýicha añandu che pytiʼápe hyku.   Che juru ikã vera, che kũ che apekũre oja. Teʼõnguéicha, nde, yvýre che mbojeheʼa.   Mondaha atýra jaguáicha che mongora. Che po ha che pýpe che kutu hikuái.   Umi che kãngue ojekuaapa. Che rayhuʼỹva katu omaña che rehe,   che aóre oñombojaʼo che ahojáre oity poʼa.   Ñandejára, ani reñemomombyry che hegui, nde niko upe che mombaretéva. Eju che pytyvõ.   Ani rehejátei kysépe ajejuka. Che peʼa umi jaguágui,   umi jaguarete jurúgui, ha umi tóro ratĩgui.   Nde rehe che manduʼáta che rykeʼy kuérape, ha rogueropurahéita ijatyhápe hikuái.   Peẽ Ñandejárare pejeroviáva, pemombaʼe guasu chupe! Jacob ñemoñare kuéra, pembotuicha chupe! Israel guáva guive, peñesũ henondépe!   Ndahaʼéi haʼe ndoikuaaséiva mbaʼeve imboriahúvagui, térã ijehasa asy oheja reíva, ha okañy chugui kuéra. Nahániri! Haʼe oikuaapa hembijerure.   Upévare Tupã, romombaʼe guasúne aty guasúpe, ha opa nde rehe ojeroviáva rovake ajapóne umi mbaʼe ndéve haʼe vaekue ajapotaha.   Imboriahúva okarúne hyguãtã meve, Ñandejára rehe ojeroviáva omombaʼe guasúne chupe, ha oikove pukúne.   Opa tetã nguéra, ha mayma ko yvy apére oikóva, imanduʼáne Ñandejára rehe, oúne henondépe oñesũ.   Ñandejára niko mburuvicha guasu, haʼe oisãmbyhy opa tetã.   Toñesũ henondépe ha tomombaʼe guasu chupe umi imbaʼe retáva, umi oho jeýtava yvýpente opa. Umívako ijehegui ndoikovéi.   Itaʼýra kuéra omombaʼe guasúne Ñandejárape, hese imanduʼáne oikove aja pukukue,   Ñandejára che rerekua, mbaʼeve naikotevẽi.   Ñu rovyũ asýpe che mombytuʼu, y satĩ ypýpe che moguahẽ.   Che mombarete jey, ha tape hekópe guáre che reraha héra rehehápe.   Ahasa ramo jepe kaʼaguy ypytũ rupi, ndakyhyjéi chéne, nde, che Jára, reimégui che ndive. Nde yvyra jekoha, nde rehe che mbojerovia.   Karu guasu chéve rejapo umi che rayhuʼỹva rovake. Che akãre reñohẽ mbaʼe ryakuã asy, ha upe hayʼuha remyenyhẽ chovi.   Ne mborayhu ha ne mbaʼe recha kuaa, rehechauka chéve aikove aja pukukue, ha nde rópe Tupã, aikóne opa árape. Ko yvy niko Ñandejára mbaʼe, opa mbaʼe ipype oĩva, ha opa mbaʼe ipype oikóva.   Haʼe upe yvy omopyenda vaekue, yguasu ha ysyry ári omboguapy.   Mávapa ojupíne Ñandejára yvytýpe? Mávapa opytáne itupao marangatúpe?   Umi ipo ha ipyʼa ipotĩva ha ojeíva opa mbaʼe vaígui, umi taʼãnga omombaʼeʼỹva térã Tupã réra oiporu rei reiʼỹva.   Umívape ohovasa Tupã Ñandejára, ha oguenohẽ chupe kuéra jejopy vaígui.   Upéichako umi Ñandejárare ojeroviáva, umi Jacob Tupã rendápe oguahẽva.   Peipeʼa umi okẽ nguéra, nandi topyta, ha toike mburuvicha guasu tuichaitéva.   Máva piko aipo mburuvicha guasu tuichaitéva? Ñandejára hína upéva, upe imbaretetéva, upe ñorãirõme imbaretetéva.   Peipeʼa umi okẽ nguéra, nandi topyta, ha toike mburuvicha guasu tuichaitéva.   Máva piko aipo mburuvicha guasu tuichaitéva? Ñandejára imbaretetéva, haʼe hína upe mburuvicha guasu tuichaitéva. Ñandejára ndéve añemboʼe.   Tupã nde rehe ajerovia. Ani rehejátei añemotĩ, térã oñembohory che rehe umi che rayhuʼỹva.   Umi nde rehe ojeroviáva, noñemotĩ chéne arakaʼeve. Umi nde rehe opuʼãva, umíva katu toñemotĩ.   Tupã, ehechauka chéve umi nde rape, ha umíva rupi che sãmbyhy.   Che mboʼe umi mbaʼe añete guáva. Ndéko hína che Jára, ha upe che renohẽva jejopy vaígui. Nde rehe ajepoka opa árape.   Ñandejára, ani nde resarái ne mborayhu ha nde poriahurerekógui, reñandúva ore rehe opa árape.   Che angaipágui katu eñembyesarái, ha mbaʼe vai ajapo vaekuégui che mitã ramo guare. Che Jára, ani nde resarái che hegui, ne mborayhu niko tuicha.   Ñandejára niko imbaʼe porã ha imarangatu, upévare oheko mboʼe heko vaívape.   Imboriahúvape oisãmbyhy ani haguãtei ojavy, ha hapére chupe kuéra omboguata.   Ñandejára rape kuéra niko mborayhu ha teko jerovia, koʼã mbaʼe ohupyty umi hembiapoukapy ojapóvape.   Ñandejára, nde réra rehehápe, eheja rei chéve che rembiapo vaikue, heta ramo jepe umíva.   Oĩpa Ñandejárape omombaʼéva? Chupe haʼe ohechaukáne hape,   omeʼẽne chupe pyʼa guapy, ha itaʼýra kuérape upe yvy.   Ñandejára ojehayhuka umi chupe omombaʼévape, ha chupe kuéra oikuaauka hembiapoukapy.   Ñandejára rehénte ajesareko, umi che py niko haʼe mante oguenohẽne ñuhãgui.   Ñandejára, emaña che rehe ha che poriahurereko, cheño niko aiko ha ndavyʼái.   Che pyʼapy embovevýi, ha che renohẽ jejopy vaígui.   Emaña che rehe, ha ehecha mbaʼéichapa ahasa asy ha che kaneʼõ. Eheja rei chéve umi che angaipa.   Nderehechái piko mbovýpa umi che rayhuʼỹva? Mbovýpa oĩ umi che jukaséva?   Ñandejára, eñangareko che rehe ani haguã amano. Anítei reheja añemotĩ nde rehe ajerovia haguére.   Mbaʼeve hendapeʼỹ niko ndajapói ha che pyʼa ipotĩ, koʼã mbaʼe niko oñeʼẽ che rehe. Nde rehe ajerovia Tupã.   Tupã che Jára, eipeʼa Israel árigui umi mbaʼe oipyʼapýva chupe. Ñandejára, ehecha kuaáke chéve che mbojovakévo. Mbaʼeve hendapeʼỹ ndajapói ha nde rehe hatã ajerovia, Ñandejára.   Eipyguara opa che rekove, che apytuʼũ ha che pyʼaite guive añandúva. Nderejuhúi chéne mbaʼeve ivaíva.   Ne mborayhu oĩ che jerére opa árape, ha nde rehénte ajerovia.   Ndaikói ijapúva ndive ha ndajeheʼái hova mokõiva ndive.   Hembiapo vaíva aty che mbojeguaru, ndajeheʼái ijapytépe kuéra.   Che po ajohéi tembiapo vaígui, nde altar  rehe añemboja Ñandejára.   Ndéve rogueropurahéi, ha amoherakuã ne rembiapokue porãita.   Ñandejára, ahayhu upe tupao reikohápe, upe nde rejajaihápe.   Ani che rerekótei iñangaipáva, térã oporojukáva ramo.   Haʼe kuéra tembiapo vai ombojoʼa, ha hapichápe ombopopegua mbaʼe hendapeʼỹ ojapo haguã.   Che rekove katu ipotĩ. Che poriahurereko ha che peʼa jejopy vaígui.   Tape porãme hatã añemboʼy, Ñandejárape amombaʼéta umi hese ojeroviáva apytépe. Ñandejára upe che rekove ohesapéva, ha upe che pytyvõva. Mávagui piko akyhyjéta? Ñandejára oñangareko che rehe, Máva piko che mongyhyjéta?   Opuʼãvo che rehe umi iñañáva, umi che rehe ijaʼeʼỹva oñemoĩvo che rehe, haʼe kuéra jeýnte umi oñepysãnga ha hoʼáva.   Oñembohetárõ jepe ñorãirõhára kuéra ha che mongora, ndakyhyjéi chéne chugui kuéra. Ondyry ramo jepe che rehe hikuái, nda che pyʼa tarovái chéne.   Peteĩ mbaʼénte Ñandejárape ajerure, peteĩ mbaʼénte aipota. Tupaópe aikose aikove aja pukukue, hese ajepyʼa mongeta haguã, haʼe che mbopyʼa rory haguã, chupe amombaʼe guasu haguã.   Ágã ou vove ára ajejopy vaiha, Ñandejára che moguahẽne tupaópe, ha iguýpe añemoʼãne. Yvate che rupíne ani haguã mbaʼeve ojehu chéve.   Upévo amopuʼãne che akã umi che rayhuʼỹva ári. Tupaópe vyʼápe aikuaveʼẽne Ñandejárape, ha chupe apurahéi ha amombaʼe guasúne.   Ndéve niko añemboʼe Ñandejára, che poriahurereko kena ha che rendu.   Che pyʼa pýpe aikuaa ereha: “Peju che rendápe.” Ne rendápe niko aguahẽ Ñandejára.   Ani rekañy che hegui. Ani nde pochy che ndive. Nde añónte niko upe che pytyvõva. Ani che reja reítei, nde niko che Jára ha jejopy vaígui che peʼáva.   Che ru ha che sy che reja ramo tyreʼỹ, nde, Ñandejára, che rupíta ne mbaʼe ramo.   Ñandejára, eikuaauka chéve nde rape ha tape porã rehe che sãmbyhy, cháke oĩ che rayhuʼỹva.   Ani rehejátei haʼa ipópe kuéra, cháke opuʼãmbáma ha oñeʼẽ rei che rehe. Che jukase hikuái.   Aikuaa Ñandejára imbaʼe porãtaha che ndive aikove aja pukukue.   Pejerovia Ñandejára rehe. Pende pyʼa guasúke ha ani pene ateʼỹ. Añetehápe haʼe peẽme, pejerovia Ñandejára rehe. Ñandejára, ndéve niko añemboʼe. Ani reñemokirirĩ che hegui, ne repenái ramo che rehe niko amanóta.   Ñandejára, che rendu rohenói ramo, ha che po ahupívo nde tupao marangatu gotyo.   Ani che mbotyryry umi iñaña ha hembiapo vaíva ndive, umi oñeʼẽ jave hapichápe opa mbaʼe omoporãva, ha ipyʼapy katu ñañágui henyhẽ.   Emyengovia chupe kuéra hembiapo vaikue. Haʼe kuéra ojapoháicha hapicháre, ejapo nde hese kuéra.   Haʼe kuéra nomombaʼéi ete Ñandejára ojapóva, hembiapokue ndohecha ramói ete. Upévare, Ñandejára tohundi chupe kuéra ha topuʼãveʼỹ.   Toñemombaʼe guasu Ñandejára, ohendúgui che ñemboʼe.   Ñandejára upe che mombaretéva, upe che moʼãva ani haguãtei ojehu chéve mbaʼeve. Hese ajerovia. Avyʼa che pytyvõ haguére, chupe aropurahéita.   Ñandejára hetã omombarete, haʼe oñangareko ha oipytyvõ mburuvicha guasu hembiporavo pyrépe.   Ñandejára, enohẽ ne retã jejopy vaígui, ha ehovasa umi ne mbaʼévape. Herekua ramo eiko, ha opa árape eisãmbyhy chupe kuéra. Pemombaʼe guasu Ñandejárape, tekove yvága pegua. Pemombaʼe guasu chupe haʼe imbarete ha tuichágui.   Pemombaʼe guasu héra ñane mbopyʼa rorýva. Tupaópe, Ñandejára renondépe, peñesũ.   Ñandejára ñeʼẽ hyapupa y apére. Osunu Tupã tuichaitéva oñehendukávo. Ñandejára oñemoĩ yguasu ári.   Ñandejára ñeʼẽ hatã hyapu, Ñandejára ñeʼẽ opa rupi oñehendu.   Ñandejára ñeʼẽ yvyra máta ohakãʼo, Ñandejára ohakãʼo yvyra máta Líbano pegua.   Yvyty Líbano ha Sirión hérava, tóro ha vaka raʼýicha ombopopo.   Ñandejára ñeʼẽ opoi tata rendy,   Ñandejára ñeʼẽ omboryrýi yvy ojeikoʼỹha, Ñandejára ñeʼẽ omboryrýi Cadés yvy ojeikoʼỹha.   Ñandejára ñeʼẽ oipoka yvyra máta kuéra, ha kaʼaguy omoperõ. Tupaópe maymáva heʼi: “Tupã niko tuicha”.   Ñandejára oguereko ama ipo guýpe, haʼe mburuvicha guasu opa árape guarã.   Ñandejára omombarete hetã, ha ohovasa pyʼa guapýpe. Maerãpa opuʼã tetã nguéra ha ojapose mbaʼe opa reítava?   Ojoaju yvy arigua mburuvicha guasu kuéra, opuʼã Ñandejára rehe, ha mburuvicha guasu haʼe oiporavo vaekuére.   Heʼi hikuái: “Ñamondoho itukumbo kuéra, jahekýi ñande jehegui umi isã.”   Upe yvágape oĩva opuka. Ñandejára opuka hese kuéra.   Upéi ojaʼo pochy chupe kuéra. Omondýi chupe kuéra heʼívo:   “Amboguapýma Sión, che yvyty marangatúpe, mburuvicha guasúpe che aiporavo vaekue.”   Ahendukáta Ñandejára ñeʼẽ. Haʼe heʼi chéve: “Nde haʼe che raʼy. Che romoñemoña ko árape.   Upévare, peikuaa porãke mburuvicha guasu kuéra! Pehendu porãke tetã sãmbyhyhára kuéra!   Pemombaʼéke Ñandejárape. Peñesũke henondépe,   ani ágã peichahágui ipochy, ha ipochy rendy pende rapére pene rundi. Ovyʼa umi oñembojáva Ñandejára rendápe oñemoʼã haguã. Ojepurahéi haguã tupao oñemboykévo Tupãme guarã. David rembiapokue.   Ñandejára, che, romombaʼe guasu che peʼágui jejopy vaígui, ha nderehejáigui umi che rayhuʼỹva oñembohory che rehe.   Tupã che Jára, ndéve ajerure che pytyvõ haguã ha nde che monguera.   Ñandejára, amanomahágui che moingove jey, che renohẽ omanóva ohohágui.   Peẽ, Ñandejára rehe pejeroviáva, pepurahéi chupe. Peropurahéi héra marangatu.   Tupã niko ndaipochy aréi, imbaʼe porã katu opa árape. Pyharekue ñane rasẽ ramo, vyʼa ñarokoʼẽ.   Che niko haʼémiva che jupe: “Koʼágui ndaipóri che reity vaerã.”   Nde raʼe Ñandejára ne mbaʼe porãgui upe che mombaretéva. Reñemomombyry che hegui, ha kyhyjégui che pyʼa tarova.   Ndéve Ñandejára añemboʼe, ndéve haʼe:   Ñandejára, che rendúke ha che poriahurereko. Che pytyvõke Ñandejára.   Ñandejára, che rasẽ niko remyengovia vyʼápe, Ao hũ amondéva reipeʼa che hegui ha che monde ao jeguápe,   Salmo, David rembiapokue.   Ñandejára, ne rendápe niko aguahẽ, ani che rejátei añemotĩ. Nde, nde reko jojágui, che peʼa jejopy vaígui.   Che rendúke Ñandejára, ha pyaʼe eju che pytyvõ. Nde upe che rehe reñangarekóva nde guýpe añemoʼã ha che renohẽ jejopy vaígui.   Nde réra rehehápe eñangareko che rehe ha che sãmbyhy.   Ñuhã niko omoĩ chéve hikuái. Che peʼa kena upégui. Ndéko hína pe che rehe reñangarekóva.   Nde pópe amoĩ opa che rekove, che Jára Tupã añetete, nde hína pe che pytyvõtava.   Ndéve nembojeguaru umi taʼãnga omombaʼe guasúva, che katu nde rehe ajerovia.   Ñandejára, ne mborayhu che mbovyʼa. Rehechávo che mbaʼe mbyasy ha reikuaávo ahasa asyha,   tape porãre che renohẽ ani haguãtei haʼa umi che rayhuʼỹva pópe.   Ñandejára, che poriahurereko kena. Che resa ha che pyʼa, opa che retepy ñembyasýgui ikaneʼõ.   Ñembyasýpe niko apa rei, che pyahẽgui che tuja. Che kangy, che kaneʼõ ha umi che kãngue hasypa.   Che rayhuʼỹva opukapa che rehe, che róga jere rupi oikóva oñembohory che rehe. Umi che kuaáva okyhyjepa che hegui, ha umi okáre che recháva okañymba che hegui.   Ku amano ramo guáicha tesaráipe aiko, kambuchi jekakuéicha añemboyke.   Okyhyjepa hikuái. Ahendu oñeʼẽha che rehe, ha opuʼãmbataha che juka.   Ñandejára, nde rehe ajerovia. Ndéve haʼe nde che Jaraha,   ha opa che rekove nde pópe oĩha. Ani che rejátei haʼa umi che rayhuʼỹva ha che ári oikóva pópe.   Ñandejára, ehecha kuaa kena chéve. Nde, che rayhúgui che peʼa jejopy vaígui.   Ñandejára, ani che rejátei añemotĩ ndéve añemboʼe haguére. Toñemotĩ umi iñañáva. Omanóva ohohápe eñotỹ tokirirĩ.   Upépe tokirirĩ umi ijapúva, umi heko jojávape omomichĩva, umi iñeʼẽ reitýva imarangatúvape, ha umi oñembohorýva hapicháre.   Ñandejára, tuichaite niko upe ne mborayhu, rehechaukáva maymáva rovake umi nde rehe ojeroviáva ha ne rendápe oguahẽvape añónte.   Nde ypýpe remboja ha remoʼã chupe kuéra ani haguãtei hese kuéra mbaʼeve ojapo umi pokarẽme ohaʼãva chupe kuéra. Nde róga guýpe remoʼã umi hese kuéra oñeʼẽ reívagui.   Ñandejára toñemombaʼe guasu. Haʼe ohechauka chéve imborayhu ha tuicha mbaʼe ojapo che rehe jejopy vaípe.   Pyʼa tarovápe haʼe che jupe: “Ndoikuaase véima che hegui mbaʼeve.” Repena katu che rehe ndéve añemboʼévo.   Pehayhu Ñandejárape peẽ hese pejeroviáva. Haʼe oipytyvõ umi hese ojeroviávape, ha ojahéi umi oñembotuichasévape.   Ovyʼa upe ojeheja reívape iñangaipa ha umívagui oiko tesarái.   Ovyʼa upe hova mokõiʼỹva, Ñandejára oheja reívape hembiapo vaikue.   Namombeʼúi aja che angaipa che piru che kã vaekue, opa árape che pyahẽgui.   Ára ha pyhare niko nde po reity che ári. Yvytu aku ombopiruháicha yvoty, upéicha añyñýi.   Amombeʼu ndéve che angaipa. Mbaʼevete namokañýi, che pyʼa pýpe arekógui ndéve aikuaaukávo. Umíva nde reheja rei chéve.   Upévare, opa nde rehe ojeroviáva, oñemboʼéne ndéve ojejopy vai jave. Umi y ojupi ha ojahoʼi ramo opa mbaʼe, ndohupytýi chéne chupe kuéra.   Nde hína pe che rehe reñangarekóva, che pytyvõva ajejopy vai jave. Vyʼápe che añuãmbáva jejopy vaígui che peʼa jave.   Ñandejára heʼi: “Che roheko mboʼéta. Ahechaukáta ndéve moõ rupípa reho vaerã, ha nde rehe ajesarekóta opa árape.”   Ani pende rova tavy ku kavaju térã mburikáicha, ikatúva ñañemboja hese fréno ijurúpe mante oguereko ramo.   Hembiapo vaíva heta ohasa asýne. Ñandejára rehe ojeroviávape katu imborayhu oñañuãmbáne.   Pevyʼa Ñandejára rehehápe peẽ pende reko jojáva. Umi imbaʼe porã ha imarangatúva topurahéi vyʼa pópe. Mayma imarangatúva tomombaʼe Ñandejárape. Omombaʼe guasu vaerã voínte chupe, opa imarangatúva.   Pemombaʼe guasu Ñandejárape mbaraka púpe, árpa púpe, pepurahéi chupe.   Purahéi pyahu pehenduka chupe. Pembopu porãke ha peguerosapukái chupe.   Upe Ñandejára heʼíva niko añete, ha opa mbaʼe ojapo teko jeroviápe.   Haʼe ohecha ramó teko joja ha opa mbaʼe hendápe ojejapóva. Yvy niko henyhẽ chovi imborayhúgui.   Ñandejára ñeʼẽ rupi yvága ojejapo, ha ipytu rupi opa mbaʼe yvágare oĩva.   Yguasu kuéra ombyatypa kambuchípe guáicha, ha yvy guýre osyrýva ombyaty yvy ruguáre.   Opavave tomombaʼe guasu Ñandejárape, ha mayma yvy apére oikóva tomombaʼe chupe.   Haʼe oñeʼẽ ha opa mbaʼe ojejapo, heʼínte ha opa mbaʼe oiko.   Ñandejára oitypa yvýre opa mbaʼe tetã nguéra ojaposéva.   Umi mbaʼe Ñandejára ojaposéva katu ndopa reíri chéne arakaʼeve.   Ovyʼa upe tetã oguerekóva Tupãme ijára ramo, upe tetã haʼe oiporavo vaekue imbaʼe teerã.   Ñandejára omaña yvága guive ha opavavépe ohecha.   Upe haʼe oĩhágui omaʼẽ opa yvy apére oikóvare.   Haʼe maymáva angapy apohare ha oikuaa opa mbaʼe maymáva ojapóva.   Ndahaʼéi iñorãirõhára hetágui mburuvicha guasu osẽ porãva ñorãirõgui, térã imbaretégui osẽ porãva kuimbaʼe pyʼa guasu.   Kavaju na ñane renohẽi jejopy vaígui, imbarete ramo jepe na ñane renohẽi jejopy vaígui.   Ñandejára katu oñangareko umi chupe omombaʼévape ha imborayhu rehe ojeroviávape.   Umívape haʼe ndohejái omano. Omoingove katu chupe kuéra ñembyahýi guasu ou jave.   Ñandejára rehe ore rojerovia. Haʼe upe ore pytyvõ ha oñangarekóva ore rehe.   Ñandejára ore mbopyʼa rory ha héra marangatu rehe rojerovia.   Ñandejára, ne mborayhu ta ore añuãmba. Upéva rohaʼarõ nde hegui. David oñembotarova ramo guare Abimélec renondépe, ha upéi osẽ oho.   Amombaʼe guasúta opa ára Ñandejárape, chupe aropurahéita tapiaite.   Ñandejára ombovyʼa che rekove. Imboriahúva tohendu ha tovyʼa!   Oñondive ñamombaʼe guasu Ñandejárape, héra jaropurahéi oñondivepa.   Ñandejárape añemboʼe, haʼe che rendu, ha oipeʼapa che hegui umi mbaʼe che mongyhyjéva.   Umi Ñandejára rehe ojeroviáva vyʼágui ojajaipáne, ha hova noñomi chéne ñemotĩgui.   Che, tekove poriahu, Ñandejárape añemboʼe. Haʼe, che rendu ha che peʼa jejopy vaígui.   Ñandejára remimbou oñangareko ha oguenohẽ jejopy vaígui opa umi hese ojeroviávape.   Pehaʼã ha pehecha Ñandejára imbaʼe porãha. Ovyʼa rasa upe hese ojeroviáva.   Tomombaʼe Ñandejárape, umi oñemboyke vaekue chupe guarã, umíva noikotevẽi chéne mbaʼevére.   Umi opa mbaʼe oguerekóva ágãnte imboriahu ha iñembyahýine. Umi Ñandejárape oñemboʼéva noikotevẽi chéne mbaʼeve.   Peju che raʼy kuéra ha pehendu: pomboʼéta pemombaʼe haguã Ñandejárape.   Oĩpa oikove pukuséva? Oĩpa vyʼápe oikoséva?   Anítei nde jurúgui osẽ mbaʼe vai ha anítei nde japu.   Eheja mbaʼe vai ha ejapo iporãva, eñehaʼã pyʼa guapýpe opa árape eiko.   Ñandejára oñangareko umi ijohéi pyrévare, ha ohendu umíva ñemboʼe.   Heko vaívagui katu ndoikuaaséi mbaʼeve, umíva opa vaerã tesaráipe.   Ñandejára ohendu umi ijohéi pyréva ñemboʼe ha oguenohẽ chupe kuéra upe ojejopy vaihágui.   Ñandejára oñemboja umi ohasa asývare ha oguenohẽ umi ikangypávape jejopy vaígui.   Heta mbaʼe vai rupi imarangatúva ohasa, ha Ñandejára oguenohẽ chupe umívagui,   oñangareko ikãnguére, peteĩnte jepe nopẽi chéne.   Iñañávape ojuka iñañangue, ha oñemyengoviáne umi ndaijaʼéivape imarangatúvare.   Ñandejára, epuʼã umi che rehe opuʼãvare, eñemoĩ umi che rehe oñemoĩvare.   Eipyhy ne moʼãha, ñorãirõme rejokóva ne renondépe, ha eju che pytyvõ.   Eipyhy nde yvyra akua puku ha eñemoĩ umi che muñávare. Ere chéve che renohẽtaha jejopy vaígui.   Taiñakã tavy ha toñemotĩ umi che jukaséva, toguevi ha tojepicha umi che rundiséva.   Ku kapiʼýicha yvytu oguerovevéva, Ñandejára remimbou tombotyryry chupe kuéra.   Hape kuéra taisỹi ha taiñypytũ, Ñandejára remimbou omuña vove chupe kuéra.   Reiete ñuhã omoĩ chéve hikuái, reiete yvykua ojoʼo che raperãme.   Oimoʼãʼỹhágui, toʼa hiʼári kuéra mbaʼe vai ndetuicháva. Haʼe kuéra toʼa iñuhã nguérape ha upe yvy kuápe haʼe kuéra voi ojoʼo vaekue.   Upévo, avyʼáne Ñandejára rehehápe, che renohẽ haguére jejopy vaígui.   Che pyʼaite guive Ñandejárape aropurahéi haʼévo: “Tupã, ndeichagua niko ndaipóri. Nde reipeʼa ikangývape imbaretéva po guýgui, ha imboriahúvape umi ipo jopývagui.”   Oñeʼẽ rei ha ijapúva opuʼã che rehe. Mbaʼe aikuaaʼỹvare oporandu chéve hikuái.   Iporãva ajapóva omyengovia chéve tembiapo vaípe. Ha che pyʼa yvýre hoʼa.   Haʼe kuéra hasy jave katu, che upe chupe kuéra añandúva. Añemonde ao vosakuépe ha ndakaruvéi, ha che pyʼa pýpe añemboʼe mante.   Che irũ térã che ryvýre ajapo ramo guáicha, che sy arombyasy ramo guáicha, tĩndyhápe aiko ágotyo pégotyo.   Upéi katu haʼa, ha opukapa che rehe hikuái. Oñemoĩmba che rehe ha ku che kuaaʼỹ ramo guáicha che nupã ha oñemboharái che rehe hikuái.   Vaípe che rereko, oñembohory ha omaña vai che rehe hikuái.   Ñandejára, Arakaʼe peve piko remañátante che rehe? Ejúpy che peʼa jejopy vaígui, ani umi jaguaretéicha okororõva ojapo che rehe mbaʼeve.   Upéicha ramo, maymáva rovake romombaʼe guasúta, ha rogueropurahéita opavave apytépe.   Reiete ovyʼa umi ndaijaʼéiva che rehe. Reiete oñembyesaʼi umi reiete nda che rayhúiva.   Umíva ndoikoséi pyʼa guapýpe, imboriahúvape ojopy vaipa ha opáicha ohaʼã chupe kuéra ombotavy haguã.   Ijuru guasu ha heʼi che rehe: “Roikuaapáko upe rejapóva.”   Ñandejára, rehechapáma niko ko oikóva. Ani rekirirĩ ha reñemomombyry che hegui.   Epáy, epuʼã Tupã che Jára. Eju che pytyvõ.   Tupã che Jára, eju che pytyvõ. Ani rehejátei opuka che rehe hikuái,   térã heʼi: “Jajapóma hese upe jajapose vaekue. Oikopáma hese.”   Toñemotĩ ha tojepicha umi ovyʼáva chéve hoʼa vai haguére. Tojesarea ha toñemotĩ umi heʼíva ijehe tuichaveha che hegui.   Umi che ndive oĩva ha oipotáva asẽ porã, tovyʼa, topurahéi ha teʼi: “Tuichaite mbaʼe niko Ñandejára, oipota etereíva hembiguái oiko pyʼa guapýpe.”   Nde reko joja aropurahéita, ha opa árape ndéve romombaʼe guasúta. Salmo, Tupã rembiguái David rembiapokue.   Ipyʼa ruguaite guive, iñangaipávape oñeʼẽ hembiapo vai. Haʼe katu mbaʼeve ndoikuaaséi Tupãgui,   ha opa ojapóvante iporã chupe, upéicha rupi ndohecha kuaái hembiapo vai.   Ijuru guasu ha ijapu, oĩ vai iñakãme ha naiporã véima hembiapo.   Oñeno jave hupápe, ivaíva mante iñakã rupi ohasa. Oñemohatã hembiapo vaípe ha opa mbaʼe vai iporã vaicha chupe.   Ñandejára, ne mborayhu niko ojepyso yvága peve, nde reko jerovia araíre.   Nde reko joja katu umi yvyty ijyvateve vaicha, ha ne mbaʼe kuaa yguasu pypukúicha. Nde Ñandejára, reñangareko yvypóra ha mymba kuérare.   Ajépa tuicha ne mborayhu Tupã. Upévare maymáva oñemoʼã nde pepo guýpe.   Hyguãtã umi mbaʼeta nde rógape oĩvagui, ha remboyʼu chupe kuéra ysyry heʼẽ asývagui.   Nde hegui mante heñói tekovete, ha nde ore resape rupi, opa mbaʼe oréve hesakã.   Mborayhu ha teko jojápe reñañuã umi imarangatu ha ne mombaʼévape.   Anítei opyvoi che rehe umi oñembotuicháva, anítei oñemboharái che rehe umi heko vaíva.   Ani nde pochy oĩ haguére iñañáva. Ani reikose heko jojaʼỹva oikoháicha.   Umíva voiete kapiʼýicha ipirúne ha ñana roguéicha oñyñýine.   Ñandejára rehe ejerovia ha ko yvy ári reikóvo rehupytýne pyʼa guapy.   Ñandejára nde pyʼa tombovyʼa, haʼe ohupytykáne ndéve opa mbaʼe nde pyʼaite guive reipotáva.   Ñandejára pópe emoĩ nde rekove, hese ejerovia, ha haʼe oñangarekóne nde rehe.   Kuarahýicha ojajáine nde reko joja, araícha hesakãne nde reko potĩ.   Kirirĩháme eiko Ñandejára rovake, ha ehaʼarõ haʼe ta ne pytyvõ. Ani ne mbopochy upe oñakã rapuʼãva, térã upe ñuhã omoĩva hapichápe.   Ani nde pochy ha reñemyrõtei, pochy niko opa mbaʼe mbyaiha.   Oñemosẽmbáta ko yvýgui iñañáva, ha oñemombaʼéne hese umi Ñandejárare ojeroviáva.   Koʼẽrõite opámane iñañáva, ndojejuhúi chéne ojehekave ramo jepe.   Imboriahúvape opytapáne ko yvy, ha pyʼa guapýpe oikóne hikuái.   Omaña vai iñañáva heko potĩvare, ha oñehaʼã omoĩ vai chupe.   Ñandejára katu opuka oikuaágui iñañáva hiʼára guahẽmaha.   Umi iñañáva ohekýi ikyse ha oipepy ihuʼy kuéra, oity haguã imboriahúvape ha ojuka haguã heko potĩvape.   Ikyse ojekutúne ipyʼáre ha ihuʼy kuéra opẽmbáne.   Umi mbaʼe ohupytýva heko potĩva, iporãve opa umi mbaʼe iñañávape hembývagui.   Iñañáva pyapy oñemopẽmbáne ha Ñandejára oipytyvõne heko potĩvape.   Ñandejára oñangareko heko potĩvare, chupe omeʼẽ yvy imbaʼe teerã.   Ndohasa asýi chéne haʼe, ha hyguãtãne ñembyahýi guasu ou ramo.   Iñañáva oñehundipáne. Ñandejára rehe oñemoĩva tatatĩcha opa reíne, ñana piru okái ramo guáicha.   Iñañáva ombaʼe poru hapichágui ha nomeʼẽveí chupe imbaʼéva. Heko potĩva katu ipojera.   Umi Ñandejára ohovasávape, umíva ohupytýne yvy. Umi haʼe ojahéivare, umíva oñehundipáne.   Ñandejára oisãmbyhy yvypóra rekove, haʼe omboguata chupe hapére.   Hoʼa ramo jepe opuʼã jeýne, Ñandejára oguerekógui chupe ipópe.   Che mitã vaekue, koʼágã katu che tujáma, ha ndahecháiva heko potĩva oikotevẽ ramo, térã taʼýra kuéra ojerure ramo upe rupi rei hoʼu vaerã.   Imbaʼe porã katu haʼe, ha oikotevẽvape oiporuka. Taʼýra kuéra opa mbaʼe ohupytýne.   Eheja ivaíva ha ejapo iporãva ha nde repyta moʼãi yvyʼỹre.   Ñandejára ohechase teko joja, ha ndoheja reíri chéne umi hese ojeroviávape. Hembiapo vaíva oñehundipáne, ha taʼýra kuéra oñemosẽne ko yvýgui.   Heko potĩvape opytapáne ko yvy, ha upépe haʼe kuéra oikóne opa árape.   Heko potĩva ñeʼẽ arandu memete, ha opa mbaʼe heʼi hendapete.   Tupã mboʼepy oĩ ipyʼa pýpe, ha noñepysãngái chéne.   Iñañáva omangea, heko potĩvape ojuka haguã.   Ñandejára ndoheja moʼãi hoʼa ipópe, térã ojeʼe hese ojapoha mbaʼeve hendapeʼỹ.   Ñandejára rehe ejerovia ha ejapo haʼe heʼíva, yvate ne mopuʼãne ha omeʼẽne ndéve ko yvy. Ndete voi rehecháne iñañáva oñehundi ramo.   Ahecha peteĩ iñañáva oñemohaʼenteséva opuʼãva ku yvyra máta guasúicha.   Upéi, ahasa jeývo upe rupi, ndahecha véima. Aheka ha ndajuhúi.   Emaña heko potĩ ha oiko porãvare, pyʼa guapy ohaʼarõ chupe henonderã.   Heko vaíva katu oñehundíne, ha itaʼýra kuéra ojejukapáne.   Ñandejára oipytyvõ heko potĩvape, hendápe haʼe kuéra oguahẽ kuaa ojejopy vai jave.   Ñandejára oipeʼa chupe kuéra upe jejopy vaígui, haʼe kuéra ojerovia haguére hese. Salmo, David rembiapokue, ñane momanduʼa haguã.   Ñandejára, nde pochy niko che ndive. Ani che jaʼo térã rejahéitei che rehe.   Nde niko che kutupa, ha nde po pohýi che ndive.   Nde pochýgui che ndive che rete ijaipa. Ha che rembiapo vaígui che kãngue kuéra opẽmba.   Che rembiapo vaikue che mbopytupa. Ipohýi chéve, ndaropuʼakái.   Che rovatavýgui umi che kuru kuéra oñembyaipa ha ine.   Opa árape aikoʼi, tĩndyhápe añembyasy.   Che kuʼa rasy ha che akãnundu, che rete hasypa.   Che kangy, che kaneʼõ, che pyʼa rugua guive che pyahẽ.   Ñandejára, nde niko reikuaa opa aipotáva. Mbaʼeve nokañýi nde hegui.   Che pyʼa operere, che kangypa, che resa jepe iñypytũmba.   Umi che kuaáva, che rogagua jepe, ndojavéi che rendápe.   Umi che jukaséva omoĩ chéve ñuhã, umi che rundiséva okoʼi che rehe. Ára ha pyhare okaguai che rehe hikuái.   Che katu ku ijapysape vaicha, nahendúi. Che ñeʼẽngu ramo guáicha, na ñeʼẽi.   Ajogua umi ohenduʼỹvape, ikatuʼỹva avavépe ombohovái.   Tupã che Jára, nde rehe ajerovia. Nde, repenáne che rehe.   Peteĩ mbaʼénte ajerure ndéve: “Ágã haʼa vove, ndaipotái ojepuka che rehe térã ojeity che ári hikuái.”   Añandu paitéma apataha, che rete rasy ndopíri.   Añemombeʼúta ndéve, arombyasýgui che angaipa.   Umi che jukaséva imbarete, ha heta umi reiete che rehe ijaʼeʼỹva.   Mbaʼe vaípe oñemyengovia ajapóva. Che mbaʼe porãgui, okaguai che rehe hikuái.   Tupã che Jára, ani che rejátei cheño rei, ani reñemomombyrýtei che hegui.   Salmo, David rembiapokue.   Haʼe che pyʼa pýpe: “Águive aiko porãta, añangarekóta opa haʼévare. Che juru ambotýta iñañáva renondépe.”   Aiko iñeʼẽngúva ramo, mbaʼeve ndaʼéi. Mbaʼevépe nasẽ porãi ha koʼýte añeñandu vai.   Che pyʼa tarováta, ha koʼýte che akãme ambojere. Che pyʼa hakuvopa ha asapukái:   David ojapo vaekue, oiko ramo guare kañyháme taʼýra Absalóngui.   Che Jára, heta oĩ ndaijaʼéiva che rehe. Heta oĩ opuʼãva che rehe.   Heta oĩ heʼíva che rehe: “Tupã nonohẽ moʼãi chupe jejopy vaígui.”   Nde katu che Jára, che renondépe reñemoĩ ani haguã ojehu chéve mbaʼeve. Nde upe remeʼẽva chéve opa mbaʼe. Nde upe che myakã rapuʼãva.   Ñandejárape asapukái haʼe che pytyvõ haguã. Haʼe, che rendu ha oñeʼẽ chéve ijyvyty marangatu guive.   Añeno, ake ha upéi apáy, ipópe Tupã che rerekógui.   Heta ramo jepe che mongoráva, ndakyhyjéi chugui kuéra.   Epuʼã Tupã che Jára! Che peʼa jejopy vaígui! Umi che rayhuʼỹvape rehova petéta, umi iñañáva rãi reitypáta.   Salmo, David rembiapokue.   Ñandejára rehénte ajerovia. Che rendápe oñemboja ha che rendu.   Omanóva oñeñotỹhágui ha karugua pypukúgui che renohẽ. Ita ári che moñemboʼy aguata mbarete haguã.   Che jurúgui omoheñói purahéi pyahu, ha Tupã Ñandejárape amombaʼe guasu. Heta oĩne ohechávo koʼã mbaʼe ojere ha ojeroviáne Ñandejára rehe.   Ovyʼa rasa upe Ñandejára rehénte ojeroviáva, ojeheʼaʼỹva hembiapo vaíva ndive, ha mbaʼe japúpe oñemeʼẽʼỹva.   Tupã, che Jára, hetaite mbaʼe porãitéma niko rejapo. Máva piko ndéicha, kóicha imbaʼe porãva ore ndive? Hiʼãnte chéve amoherakuã, opa rupi amosarambi, ha hetágui, ndaikatúi amombeʼupa.   Rejerure rangue mymba juka ha mbaʼe kuaveʼẽ,  térã mymba hapy tembiapo vai jeheja reirã, hendaguépe reju che resapeʼa.   Upévare haʼe ndéve: “Nde pópe añemoĩ.”   Ne rembiapoukapýpe heʼíma voi umi mbaʼe che ajapo vaerã. Tupã che Jára, nde reipotávante niko che aipota, ne rembiapoukapy areko che ágã ruguápe.   Ñandejára, nde reikuaa akirirĩ rangue, opavavépe aikuaauka hague nde reko joja,   ha che jupe guarãnte che pyʼápe ndahejái hague. Opavavépe haʼe nde ore pytyvõha ha rehayhuha opa ne retã guápe.   Nde Ñandejára, opa árape ta che mokunuʼũ. Añete ha mborayhúpe opa árape ta che moʼã.   Mbaʼe vaieta niko ojere che rehe ikatuʼỹva aipapa. Che rembiapo vaikue hetave che akã raguégui ha vaípe che jopy. Che resa iñypytũmba, ha yvýre che pyʼa hoʼa.   Ñandejára, eju kena che pytyvõ. Pyaʼe eju che renohẽ jejopy vaígui.   Umi che jukaséva toñemotĩ, umi che rundiséva tohopa tokañy,   Ñemotĩme tokañy umi che rehe oñembohorýva.   Umi ne mombaʼéva katu tovyʼa, akóinte teʼi umi nde rehe ojekóva: “Ajépa imbaʼe porãite Ñandejára”.   Salmo, David rembiapokue.   Ou porãne upe oñangarekóva ityreʼỹ ha imboriahúvare. Ñandejára chupe oipytyvõne ojejopy vai jave.   Ñandejára oipytyvõne chupe, ombovyʼa ha omoingove pukúne chupe. Ndohejái chéne chupe hoʼa hese ijaʼeʼỹva pópe.   Mbaʼasy oity ramo chupe tupápe, Ñandejára omongueráne chupe.   Ñandejárape haʼe: “Che poriahurereko ha che monguera. Ivaíva niko ajapo ne renondépe.”   Che rayhuʼỹva, ivaívante oipota ou che ári. Heʼi hikuái: “Arakaʼe piko upéva omanóta, ñande resarái haguã chugui?”   Oĩ ramo oúva che andu, tova mokõime ha ñeʼẽ rei rekávo ou. Okápe osẽvo katu, opa rupi che rehe oñeʼẽ vai.   Che rayhuʼỹva ijaty, oñeʼẽvo che rehe. Oimoʼã che rembiapo vai haguére kóicha ahasa asyha.   Heʼi hikuái: “Aña ogueru koʼã mbaʼe hiʼári. Kóva niko naipohã véima.”   Upe che ndive oikóva, che ndive okarúva ha che jeroviaha, haʼe jepe oñemoĩ che rehe.   Che poriahurereko Ñandejára, águi che mopuʼã ha taikuaauka chupe kuéra.   Che rehe ijaʼeʼỹva ndaipuʼakái ramo che rehe aikuaáta aĩ porãha ne ndive.   Che rekove ipotĩ haguére, reñangareko che rehe ha che rereko ne renondépe.   Coré raʼy kuéra ñeʼẽ poty.   Ku guasu yuhéi ijukuʼaháicha ysyry porãre, upéicha che ánga henyhẽse nde hegui, Tupã.   Che ágã nde hegui henyhẽse, Tupã reikovéva. Arakaʼépa ijáne chéve, ne rendápe aguahẽ ha romombaʼe guasu?   Ára ha pyhare che rasẽ, che resay che rembiʼu. Manterei oñeporandu chéve: “Mbaʼéiko oiko raʼe nde Járagui?”   Che manduʼávo umi ára ohasa vaekuére, techagaʼu che ahoʼi. Che manduʼa aha ramo maymáva renondépe, ha roguahẽ tupaópe purahéi ha vyʼa pópe.   Mbaʼére piko kóicha añembyasy? Mbaʼére piko che pyʼa tarova? Tupã rehénte voi ajeroviáta. Chupe amombaʼe guasu jeýta. Haʼe hína Tupã, upe che peʼáva jejopy vaígui.   Che pyʼa hoʼa yvýre, upévare che manduʼa nde rehe, ysyry Jordán rembeʼýgui, Hermón ha Misar yvyty guive.   Umi y rembosyry ha rembyapajeréiva che ahoʼi. Oñombohovái vaicha hikuái osununu ha hoʼávo ojoʼári.   Árape, Ñandejára imbaʼe porã che ndive, pyhare, aropurahéi ha añemboʼe Tupã che moingovévape.   Haʼéta Tupãme, che peʼáva jejopy vaígui: “Mbaʼére piko nde resarái che hegui? Mbaʼére piko aikóta añembyasy, ha ojopy vaíta che ndive umi che rehe ijaʼeʼỹva”?   Che kãngue rasypa oñembohorýgui, che rehe umi che rayhuʼỹva. Manterei oporandu chéve hikuái: “Mbaʼéiko oiko raʼe nde Járagui?”   Tupã, esẽ che rehehápe. Eñemoĩ che ykére, ani haguã haʼa iñaña, ijapu ha heko vaíva pópe.   Tupã, nde niko upe che moʼãva. Mbaʼére piko upéicha ramo che mboyke? Mbaʼére piko aikóta añembyasy, ha ojopy vaíta che ndive umi che rehe ijaʼeʼỹva?   Ehesape ha emyesakã chéve che raperã, ikatu haguã aguahẽ nde yvyty marangatúpe, upe nde reikohápe.   Aguahẽne Tupã oñemombaʼe guasuhápe, upe che rekove ombohorýva rendápe. Árpa púpe aropurahéine Tupã, che Járape.   Mbaʼére piko kóicha che kangypa? Mbaʼére piko che pyʼa tarova? Tupã rehe niko ajerovia, chupe arohorýne. Haʼe hína Tupã, upe che peʼáva jejopy vaígui. Coré raʼy kuéra ñeʼẽ poty.   Tupã, rohendu ore ru kuéra ypykue juru rupi, umi mbaʼeta rejapo vaekue haʼe kuéra oikovérõ guare.   Ndete voi remosẽ ha rehundipa vaekue ambue tetã guápe, ikatu haguã upépe chupe kuéra remohenda.   Noñemombaʼéi haʼe kuéra upe yvýre kysépe térã ipyapy mbaretégui. Nde, nde pyapy mbaretégui, remeʼẽ chupe kuéra upe yvy, reimégui ijapytépe kuéra.   Tupã, che ruvicha guasu, nde rupi ne retã ipuʼaka opavavére.   Nde ore pytyvõgui ore puʼaka ore rayhuʼỹvare, ha nde rérape yvýre roitypa.   Ndajeroviái che huʼýre, ha che kysépente mbaʼeve ndajapo moʼãi.   Nde ore peʼa ore rehe oñemoĩvagui, ha remotĩ ore rayhuʼỹvape.   Tupã, ndénte voi ore jeroviaha, ndénte voi ore mbovyʼaha.   Koʼágã katu ore reja rei, ha ropyta roñemotĩ. Neresẽvéiva ore ndive ñorãirõháme.   Ore reja roguevi umi ore rayhuʼỹva renondépe. Umíva ou ore monda, ha ogueraha oguerahaséva.   Nde ore meʼẽ ipópe kuéra, ku ovecháicha rojejuka haguã. Tetã nguéra rupi ore mosarambi.   Reiete niko remeʼẽ ne retãgua, ha mbaʼevete nerenohẽi hepykuégui.   Nde rupi umi ore jere rupi oikóva itieʼỹ oréve, oñembohory ha opuka ore rehe.   Ojepukapa ore rehe, omaña tieʼỹ ore rehe ha oñemohembe jere oréve.   Che rayhuʼỹva che apoʼi, ha che rehe oñembohory ha che nupãségui,   akóinte che tĩndy, hetaitéma niko atĩ.   Ko ojehúva oréve, ndahaʼéi nde hegui ore resaráigui. Nahániri. Noromboykéi ne ñeʼẽ remeʼẽ vaekue oréve.   Arakaʼeve ndohasái ore akã rupi, nde hegui ore resaráivo, térã nde rape rupi ndoroguatavéivo.   Nde katu, yvy ojeikoʼỹha rupi ore mosarambi, ha pytũme ore ahoʼi.   Tupã, nde hegui ore resarái rire, ha romombaʼe guasu rire ambue tupã,   nde rehecha kuaa vaerã moʼã. Nde niko reikuaapa ore pyʼapy.   Nde rehehápe katu roĩ romano haguãme, nde rehehápe ikatu rojejuka.   Epáyna Tupã! Mbaʼére piko reke? Anive tesaráipe oreguereko.   Mbaʼére piko rekañy ore hegui, ha nerepenái ore rehe, ko rohasa asy etéva?   Noromeʼẽ véima niko, ha yvýre rotyryry.   Coré raʼy kuéra ñeʼẽ poty, purahéi mborayhúpe.   Che ñeʼãme ipoty ñeʼẽ poravo pyre, mburuvicha guasúpe amoguahẽta che ñeʼẽ poty. Che kũ ojogua ku mbaʼe ohai kuaáva oiporúvape.   Kuimbaʼe kuéra apytépe, nde na nde jojahái. Nde jurúpe pukavy mante heñói. Upévare, Tupã nde rovasa opa árape.   Kuimbaʼe pyʼa guasu, nde kyse puku nde kuʼáre osãingo. Ajépa hoʼaite nde rehe upéicha!   Rejajaipa ne renda ári reñorãirõvo añete guáre ha remeʼẽvo imbaʼéva mboriahúvape. Tuicha mbaʼe niko nde pokatúpe rejapo. Nde pyapy rupi tuicha mbaʼe rejapo.   Nde huʼy kuéra niko hakua, nde aʼeʼỹháre ojekutu. Upévare, tetã nguéra ne renondépe omanomba.   Tupã oguapyhápe niko nde reguapy, ha na nde rendague moʼãi. Teko jojápe reporosãmbyhy.   Iporãvante rerohory, ha ivaíva remboyke. Upévare Tupã nde Jára, nde poravo ndéve mayma nde rapicha kuéra apytégui, ha oñohẽ nde ári vyʼa.   Pacholi ha yvotýgui, umi nde ao hyakuãvu rei. Nde róga ijeguapáva, árpa pu rory nde pyʼa ombohory.   Mburuvicha kuéra rajy nde jerére rereko. Ha upe nde rembojeroviavéva, nde ykére oñemboʼy, óro porãme ojeguapa.   Che rajy, ehendu koʼã mbaʼe haʼéva ndéve. Ne retãgua, nde ru ha nde sýgui eñembyesarái.   Mburuvicha guasu iñakã raku ramo nde rehe, ejapo heʼíva ndéve. Haʼe nde jára hína.   Umi Tirogua mbaʼeta reheve oúne ne rendápe, ha poguasu kuéra oñemoĩ porãséne ne ndive.   Porãgui ojajaipa, ijao órope ojeguapa,   omimbipa ojererahávo mburuvicha guasu rendápe, ha kuñataĩ nguéra chupe omoirũva hapykuéri.   Vyʼa pópe mburuvicha guasu rógape oñemoinge.   Nde raʼy kuéra opytáne nde ru kuéra rendaguépe, ha mburuvicha ramo remoĩne chupe kuéra opa rupi.   Coré raʼy kuéra rembiapokue, ojepurahéi haguã mimby púpe.   Tupã ñane moʼã ha ñane mombarete, haʼe oñangareko ñande rehe jajejopy vai jave.   Upévare ndajakyhyje moʼãi, ko yvy oñehundi ramo jepe ha umi yvyty hoʼa ramo yguasu ruguápe.   Térã umi yguasu ipochy ha opupu ramo ha omosusũmba umi yvyty.   Upe ysyry hakãmbýva ogueru tory Tupã távape, upe Yvatetegua rekoha marangatúpe.   Tupã oiko ipype, ndoʼái chéne arakaʼeve. Koʼẽ vove haʼe oúne oipytyvõ chupe.   Tetã nguéra ovava hoʼa haguãicha, Tupã ohenduka iñeʼẽ ha yvy oñehundi.   Ñandejára ipuʼakapáva oĩ ñane ndive. Upe ñane moʼãva hína Jacob Tupã.   Pejúke pehecha Ñandejára rembiapokue, mbaʼe hechapyrãva niko haʼe ojapo ko yvy apére.   Haʼe ojoko opaichagua ñorãirõ ko yvy ári, huʼy ha kyse yvuku omopẽmba, ha ohapy umi tete moʼãha.   Peñemoĩke che po guýpe. Peikuaáke cheha Tupã. Che aĩ opa tetã ári. Che aĩ opa ko yvy ári.   Salmo, Coré raʼy kuéra rembiapokue.   Opa tetã nguéra pejepopete, vyʼa pópe perosapukái Tupãme.   Ñandejára yvateteguágui jakyhyje vaerã, haʼe hína mburuvicha guasu.   Hese ae ambue tetã guápe ñamyakãsã, haʼe omoĩ tetã nguéra ñande po guýpe.   Ñande rayhúgui omeʼẽ ñandéve Jacob ñemoñarévape, yvy ñane mbaʼe teerã, yvy ñane rakateʼỹha.   Tupã Ñandejára ojupi iguapyhápe, sapukái ha turupúpe.   Pepurahéi! Pepurahéike Tupãme! Pepurahéi! Pepurahéike ñande ruvicha guasúpe!   Tupã hína tetã nguéra ruvicha guasu, peropurahéike chupe.   Tupã oisãmbyhy tetã nguéra, Tupã oĩ iguapyha marangatúpe.   Salmo, Coré raʼy kuéra rembiapokue   Ajépa tuichaite Ñandejára. Tupãme jaropurahéi vaerã, itáva ha ijyvyty marangatúpe.   Ajépa iporãite yvyty Sión, amo yvate gotyo opuʼãva. Opa ko yvy niko ombovyʼa. Upépe oiko mburuvicha guasu tuichavéva.   Tupã omoʼã opaite hendápe oguahẽvape, Tupã, óga guasúpe oikóva, kóicha ojekuaauka.   Mburuvicha kuéra oñemoĩ peteĩ ñeʼẽme, ha oñondive ou chupe hikuái.   Upe táva ohechávo katu oñemondýi, ipyʼa tarova hikuái ha otĩmbo tapére.   Upépema katu tuichave okyhyje hikuái, ha kuña imemby pota vaicha oryrýi osusũ,   oipeju ramo guáicha yvytu kuarahy resẽ guio, oityvyro ha omboyguýva Tarsis pegua várko kuéra.   Upe rohendu vaekue, upéva rohecha, Tupã, Ñandejára ipuʼakapáva távape. Haʼe omohenda chupe opa árape guarã.   Tupã, ne mborayhu rehe ore manduʼa tupaópe.   Tupã, opa rupi ne rerakuã, ha maymávante ne mombaʼe. Teko joja mante heñói nde pógui.   Yvyty Sión tovyʼa, topopo vyʼágui Judá táva kuéra, opa mbaʼe remoĩ haguére hendápe.   Sión jerére peguata, ha peipapa umi óga yvate.   Pejovayva itápiare, ha mburuvicha róga kuérare, ikatu haguã peje pende rire guápe:   Salmo, Coré raʼy kuéra rembiapokue.   Pehendu tetã nguéra! Pehendu mayma peikóva yvy apére,   poguasu ha poguasuʼỹva, mboriahu ha mboriahuʼỹva!   Amombeʼúta che mbaʼe kuaa, che arandukue ahendukáta.   Ñeʼẽ kuaa che apytuʼũ oñatõine, árpa púpe aitýne che ñeʼẽ.   Ndarekói mbaʼérepa akyhyjévo ajejopy vai jave, iñañáva vaípe che rereko ramo.   Umívako ojerovia oguerekóvare ha opa rupi rei omoherakuã.   Ndaipóri avave ijehegui osẽva jejopy vaígui, térã ikatúva omyengovia Tupãme, haʼe oguenohẽ haguére chupe jejopy vaígui.   Avave ndaikatúi hekove ojogua, térã hepyrã ombyaty.   Oikove haguã opa árape guarã, ani haguã omano.   Jahecha niko omanoha iñarandúva. Itavy ha ivýrova, peteĩcha omano ha opyta ambuépe imbaʼeta.   Jepe ijyvy kuéra hérape omoĩ, yvy guýpe ohóne opyta. Arakaʼeve nopuʼãvéi chémane upégui.   Oĩrõ jepe heta mbaʼe oguerekóva, hekove mbyky ha hymba kuéraichante avei omano.   Kóicha opa umi heta mbaʼe oguerekóva, umi ijehénte ojeroviáva.   Koʼãva rapykuéri ñemano mante oiko, ku ovecha rerekuáicha chupe kuéra ogueraha, yvy guýpe oñotỹmba. Ágã koʼẽ vove katu imarangatúva ipuʼakáne hese kuéra. Haʼe kuéra katu mbegue katu ikusuguéne, ha yvykua ohaʼarõne chupe kuéra hogarã.   Tupã nda che rejái chéne amano, ha hendive, haʼe che reraháne.   Ani rejepyʼapýtei rehecha ramo oĩha oñembopláta hetáva, térã oñembohóga porãva.   Ágã omano vove umíva opytapáne, ndoguerahái chéne hendive.   Oiko porã ramo jepe ko yvy ape ári, ha opavave ombojuru heʼẽ chupe heta mbaʼe oguerekógui,   ágãnte ohóne itúva kuéra ypykue rendápe, ha kuarahy mimbi ndohechavéi chémane.   Ojepurahéi haguã mbaʼe pu isãvape. David rembiapokue.   Tupã che pytyvõhára, ehendu che ñemboʼe. Nde ku ajejopy vai ramo che mbopyʼa guapýva. Che poriahurereko kena ha ehendu ko che ñeʼẽ.   Peẽ poguasu kuéra, arakaʼe peve piko pe che ñeʼẽ apíta? Arakaʼe peve piko pehekáta mbaʼe rei-rei, ñeʼẽ japu reheve pende jurúpe?   Peikuaáke Ñandejára ombojeroviaha umi hese ojeroviáva. Haʼe, che rendúne katuete chupe añemboʼévo.   Peikóke kyhyje pópe ha anive pene rembiapo vai. Peñeno pende rupápe, pekirirĩ ha pejepyʼa mongeta.   Pene mbaʼe kuaveʼẽ pemeʼẽ pende pyʼaite guive, ha pejerovia Ñandejára rehe.   Heta oĩ heʼíva: “Máva piko ñane mbovyʼáta?” Emaña ore rehe ore Jára.   Nde rupi niko che avyʼave umi heta mbaʼe oguerekóvagui.   Ñandejára, Tupã oĩva opa tupã ári, oñeʼẽma. Haʼe ohenói opa ko yvy apére oikóvape, kuarahy resẽ guive kuarahy reike peve.   Sión, táva ne porãmba jepéva, upépe Tupã omimbipa.   Oúma Tupã, ndoúiri kirirĩháme. Henonderã ou tata oporombokusuguéva, ha ijerére katu, yvytu ratã oturuñeʼẽ.   Omoĩ yvága ha yvy ohendu haguã, hetã guápe ombojovakévo.   “Pembyatypa umi che mombaʼévape, umi imbaʼe kuaveʼẽ rupi iñeʼẽ omeʼẽ vaekue chéve.”   Tupã upe oporombojovakéva. Yvága omombeʼu haʼe heko jojaha.   Israel che retã! Ehendu ko haʼétava ndéve! Che ahechaukáta ndéve mbaʼéichapa reime. Che niko Tupã nde Jára.   Iñañávape Tupã heʼi: “Mbaʼéicha rupi piko che rembiapoukapy nde jurúgui ahendu? Mbaʼéicha rupi ne manduʼa che ñeʼẽmeʼẽre?   Roheko mboʼe ramo niko mbaʼeve ndereikuaaséi, ha che ñeʼẽre nderejepyʼapýi.   Mondaha rejuhu ramo, hendivéma reñemoĩ, kuña rapykuéri oikóva ndive nde rejeheʼa.   Nde japu ha ne ñeʼẽ rei haguã katu reimembaite.   Reguapy ha nde ryvýre retaky, chupéma remoherakuã vai.   Opa koʼã mbaʼe niko rejapo. Ha piko reipota akirirĩ? Nde piko reimoʼã che ndeichaguaha mbaʼe? Nde rovakete anohẽta ndéve ne rembiapo vaikue, ha aikuaaukáta ndéve mávapa che.   Pehendu porãke kóva, peẽ Tupãgui pende resaráiva! Ani ágã che pohundi, ha na pene pohãvéi!   Pe che mombaʼe guasúva ipyʼaite guive, ha oikuaveʼẽva chéve upéva, haʼe che mombaʼe. Ha upe tape porã rehe oikóvape anohẽne jejopy vaígui.” Salmo, David ojapo vaekue,  maranduhára Natán oguahẽ ramo guare hendápe, David oñeno rire Betsabé ndive.   Tupã, che poriahurereko, nde niko ne mbaʼe porã. Che poriahurereko ha eipeʼa che árigui che rembiapo vaikue.   Che johéi porã teko vaígui, che mopotĩ che angaipágui.   Ahecha kuaa niko ajavyha, ha mbaʼe vaígui ndaikatúi apoi.   Nde rehe añónte ajapo ivaíva, ha hendapeʼỹva nde rovake ajapo. Upévare, opa mbaʼe eréva oĩ porã. Ndaipóri avave heʼi vaerã mbaʼeve.   Aikove ypy guive voi ajapo ivaíva, che sy ryepyguivéma voi asẽ che kyʼa.   Nde rehecha ramó ipyʼa porãva, ha upe ne arandukue che pyʼa ruguáre opoko.   Che johéi pacholi rykuépe, ta che potĩ, mandyjúicha ta che morotĩ.   Vyʼa ha tory tañandu jey, che rete hasypáva taikyreʼỹ jey.   Anítei remaña che angaipáre, che rembiapo kyʼágui katu che mopotĩ.   Tupã, embopyahu che rekove ha ta imarãʼỹ, che pyʼa toñembopyahu ha ta imbarete.   Anítei che mosẽ ne renondégui, térã reipeʼa che hegui nde pytu marangatu.   Embopyahu jey chéve vyʼa añandúva ajejopy vaihágui che renohẽvo, ha nde puʼaka marangatu ta che mombarete.   Nde rape rehechaukáne iñangaipávape, ha heko vaíva ojevýne ne rendápe.   Tupã che nohẽva jejopy vaígui, anítei che reja aporojuka. Purahéipe amoherakuãne nde reko jojaha.   Tupã, che juru eipeʼa ha ndéve rogueropurahéine.   Nderehecha ramói mbaʼe kuaveʼẽ. Ndéve aikuaveʼẽ ramo, naiporãi ndéve.   Taikuaveʼẽna ndéve pyʼa rasy oñemomichĩva, upéva katu rehecha ramó Tupã.   David rembiapokue,  Doeg, upe edomíta, oho ramo guare omombeʼu Saúlpe, David oguahẽ hague Ahimélec rógape.   Mbaʼére piko remoherakuã ne rembiapo vai, nde, reñemombaretéva, nde rapichápe rehecha kuaaʼỹva?   Ára pukukue ivaíva mante ne akãme rembojere. Nde juru kységui hãimbeve, ha reporombotavývonte reiko.   Ivaíva rerohory ha iporãva remboyke, nde japu añetéva ere rangue.   Nde rapichápe reikutu ñeʼẽ reípe, nde tekove japu!   Ágãnte Tupã ne rundíne. Nde rógagui ne mosẽne, ko yvy árigui rejehapoʼóne, remanoitéma haguã.   Koʼã mbaʼe ohechávo heko jojáva, opytáne okyhyje. Upéi katu opuka ha heʼíne:   “Kóva niko ndojeroviái voi vaekue Tupãre. Umi mbaʼeta oguerekóva rehénte voi ojerovia vaekue, ha akóinte hembiapo vai”.   David rembiapokue, hasývape guarã.   Ivýrova heʼi ipyʼa pýpe ndaiporiha Tupã. Maymávante heko vai, hembiapokue ñane mbojeguaru, ndaipóri hembiapo porãva.   Tupã omaña yvága guive yvypóra kuérare, jahecha oĩpa iñakã guapýva, peteĩnte jepe omombaʼéva Tupãme.   Opavave ojavy hape, ha peteĩcha heko vai. Ndaipóri hembiapo porãva, peteĩnte jepe.   Umi iñaña ha ohykueʼóva che retã guápe okarúva hese kuéra mbuja hoʼu ramo guáicha, umíva, ndoiporúi iñakã ha nomombaʼe guasúi Tupãme.   Ndaipóri ramo jepe mbaʼeve chupe kuéra omongyhyjéva, haʼe kuéra oryrýi osusũta. Tupã omosarambíta hese ijaʼeʼỹva kãnguekue, umíva oñemotĩta Tupã omboykégui chupe kuéra.   David rembiapokue ojepurahéi haguã mbaʼepu isãvape,  ojapo vaekue ojeho ramo táva Zífgui Saúl rendápe, ha ojeʼe chupe: “David oime okañy hína ore apytépe”.   Tupã, che renohẽ jejopy vaígui nde réra rehehápe. Che moʼã ne mbaretépe.   Tupã, che rendu ndéve añemboʼévo, ejapysaka upe ndéve haʼévare.   Umi oñembotuicháva opuʼã che rehe ha mbaretépe ou che jukávo. Haʼe kuéra Tupãgui mbaʼeve ndoikuaaséi.   Tupã katu chéve che pytyvõ, haʼe che moingove.   Umi che rehe ijaʼeʼỹvare, aʼeʼỹ tojere hese kuéra. Tupã, umívape ehundi, nerepyrũigui ne ñeʼẽre.   David rembiapokue, ojepurahéi haguã mbaʼepu isãvape.   Tupã, ehendu che ñemboʼe, ha anítei remboyke che rembijerure.   Ejapysaka che rehe ha eñeʼẽ chéve. Mbaʼe mbyasy che pyʼa jopy.   Umi che rayhuʼỹva sapukái che mongyhyje. Iñañáva che jopy vaipa, okaguai tarova ha oñeʼẽ reipa che rehe.   Tuky-tuky che pyʼa, oike che akãme amanotamaha.   Kyhyjégui aryrýi, asusũmba, che ryʼái roʼysãmba.   Haʼe che pyʼa pýpe: “Pykasúicha ngaʼu che pepo raʼe, mombyry aveve, pytuʼu aheka.”   Mombyry upéicha ramo akañýne, yvy ojeikoʼỹha rupi aikóne.   Yvytu ratã ha ama guasúgui, pyaʼe ajuhúne añemoʼã haguã.   Tupã, iñeʼẽ nguéra embojoavy. Ehundi chupe kuéra. Opuʼãmba niko ojuehe hikuái,   ha ára ha pyhare, ñorãirõ mante upe távare jahecha. Upépe jajuhu ñaña ha pokarẽ,   jejuka ha japu mante upe okáre ñahendu.   Che rayhuʼỹva oñeʼẽ vai ramo che rehe, upéicha ramo akirirĩnte. Che rehe ijaʼeʼỹva ou ramo chéve, akañýntene chugui.   Amo ipahápe nde nipo raʼe, che irũ ajeroviaveha,   oñondive jaikóva ñañomongeta, ha oñondive jaháva jepi tupaópe, upe repuʼãva che rehe.   Tomano koʼãva, ha tojereraha omanóva ohohápe. Ijapytépe kuéra niko ñaña mante jajuhu.   Che katu Tupãme añemboʼe, haʼe che peʼáne jejopy vaígui.   Pyhareve, kaʼaru ha pyhare, che pyahẽ ha ajaheʼo, ha Tupã ohendu che rembijerure.   Haʼe niko nda che rejái amano, che jerére omumumbárõ che jukaséva.   Tupã, ipo guýpe oguerekóva opa mbaʼe, che rendu ha omotĩndy chupe kuéra. Haʼe kuéra akóinte heko vai, ha nomombaʼéi Tupãme.   Iñirũ nguérare voínte opuʼã, ha opyrũ iñeʼẽre omeʼẽ vaekue ojupe.   Iñeʼẽme opa mbaʼe omoporã, ipyʼa pýpe katu ñorãirõ ohaitypo. Oñembojuru heʼẽ opavavépe, ha ijuru hãimbeve kyse pukúgui.   Ñandejára pópe emoĩ umi mbaʼe nde pyʼapýva ha haʼe oñangarekóta nde rehe. Haʼe ndoheja moʼãi oñehundi umi heko jojáva.   David ojapo vaekue, filistéo kuéra omyakãsã ramo guare chupe Gátpe.   Tupã che poriahurereko opuʼãmba niko che rehe hikuái. Ára pukukue che apére oiko hikuái, ha ojopy che ndive.   Umi che rayhuʼỹva okoʼi che rehe, heta niko umi oñemoĩva che rehe.   Akyhyje jave Tupãre che manduʼa.   Tupã rehe ajerovia ha iñeʼẽ amombaʼe. Hese ajeroviáta ndakyhyje véima. Máva piko ojapóta che rehe mbaʼeve?   Ára pukukue oñeʼẽ reity chéve hikuái, ivaívante voi ojapose che rehe hikuái.   Kañyháme oiko che rapykuéri ápe ha pépe. Omangea che rehe, ikatu vove che juka haguã.   Ndojere moʼãi ngaʼu piko hiʼári kuéra hembiapo vaikue? Tupã, pochyhápe ehundi umívape!   Nde niko reikuaapa moõ rupípa kañyháme aiko hikóni. Nde niko che resay remokã. Noĩmbái ngaʼu piko ãva kuatiápe?   Umi che rayhuʼỹva oguevíne, ajerure vove ndéve che pytyvõ haguã. Aikuaa porã Tupã oĩha che ndive.   Tupã rehe ajerovia ha iñeʼẽ amombaʼe.   Hese ajeroviáta ndakyhyje véima. Máva piko ojapóta che rehe mbaʼeve?   Tupã, ajapóta niko umi mbaʼe ndéve haʼe vaekue ajapotaha, purahéi ha vyʼa pópe.   David ojapo vaekue, okañy ramo guare ita kuápe Saúl omuñágui chupe.   Che poriahurereko Tupã, che poriahurereko. Ne rendápe niko aguahẽ che pytyvõ haguã. Nde pepo guýpe añemoʼã ohasa peve che hegui poʼaʼỹ.   Añemboʼéta Tupã, yvatete guápe, ojapo vaekue che rehe opa mbaʼe.   Haʼe yvága guive che peʼáne jejopy vaígui, ha vaípe ombojecháne umi che rayhuʼỹvape. Yvága guive Tupã oñandukáne chéve imborayhu ijojahaʼỹva.   Yvy rehe niko ajepyso, jaguarete atýra apytépe. Umíva, che rapicha roʼo rehe okaru, hãi nguéra kyséicha hakua, ha ikũ katu machéteicha hãimbe.   Tupã, amo yvágare epuʼã, ha opa yvy tohecha nde tuichakue.   Ñuhã omoĩ chéve che rapépe hikuái, che reity haguã. Yvykua ojoʼo hikuái che raperãme, ha haʼe kuéra jeýnte ipype hoʼa.   Che pyʼa opáyma Tupã. Che pyʼa opáyma, rogueropurahéi haguã.   Epáy che ánga. Pepáyke avei árpa ha mbaraka, koʼẽtĩ tamombáy.   Opaite tetã rupi romombaʼe guasúta Ñandejára, ha maymáva apytépe rogueropurahéita.   Ne mborayhu niko tuicha yvága peve oguahẽ, nde reko jeroviaha katu araíre ojepyso.   David rembiapokue.   Peẽ poguasu: Peẽ piko peimoʼã opa mbaʼe pejéva oĩ porãha? Peimoʼã piko hekópe peporosãmbyhyha?   Ndaupéichai hína. Ivaíva pejapo, ha pende rapicha ndive pejopy vai.   Iñañáva niko oikove ypy guive voi heko aña, isy ryepyguivéma voi osẽ ipo karẽ ha ijapu.   Mbóicha, ñande suʼu ramo ñande juka. Mbóicha, ijapysape ha mbaʼeve nohendúi,   ani haguã avave pajépe oipohano, ha omokañy chupe.   Tupã che Jára, eitypa umi hãi nguéra, ha ehãiʼo umi jaguarete.   Ku ysyrýicha toho topa rei, ku ñana oñembope vaicha ta ipiru.   Ta hyku, jatyta hendy syrýpe hykuháicha, ha ára resa tohechaʼỹ ku mitã membykuáicha.   Ku kapiʼi pororo týicha tojepota yvyra rakãicha yvytu tomopẽmba.   Tupã rehe ojeroviáva ovyʼáne ohechávo mbaʼéichapa oñemyengovia iñañávape. Hembiapo vaíva ruguykuépe haʼe ojepyhéine.   David ojapo vaekue, Saúl omondo ramo guare David róga jerére oñemoĩva ojuka haguã chupe.   Tupã che Jára, ani rehejátei haʼa che rehe opuʼãva pópe, ani rehejátei haʼa hembiapo vaíva po guýpe,   ani rehejátei haʼa iñañáva pópe, ani rehejátei haʼa che jukaséva pópe.   Nde rehechái piko mbaʼéichapa omangea che rehe hikuái? Reiete opuʼã che rehe poguasu kuéra. Tupã! Mbaʼeve hendapeʼỹ niko ndajapói,   ndajapói ivaíva péicha ou haguã che ári hikuái. Epáy Tupã! Eju che rendápe ha ehecha.   Tupã che Jára, nde puʼakapáva, nde niko Israel Tupã. Epuʼãna ha eikuaauka koʼã nde rehe ojeroviaʼỹvape. Ani reiporiahurereko koʼã tekove aña atýrape.   Kuarahy oikévo, ku jaguáicha ou hikuái, távare ojere ha oñarõ.   Ijuru ryjuipa hikuái, ha heʼi hikuái: “Máva piko ñande rendúta.”   Tupã, nde niko hese kuéra repuka. Nde rehe ojeroviaʼỹva rehe reñembohory.   Tupã, nde rehe ajerovia. Nde niko che moʼã, che rehe reñangareko.   Tupã, nde che rayhúva, eju che pytyvõ, ha eheja chéve tahecha, che rayhuʼỹva oñehundi ramo.   Tupã che pytyvõhára, ani reiporiahurereko chupe kuéra. Yvýre eity ha opa rupi emosarambi, manduʼarã opyta haguãicha ne retã guápe.   Ñeʼẽ ijurúgui osẽva niko mbaʼe vai. Haʼe kuéra jeýnte toñehundi, ijejapo ha iñeʼẽ japúpe.   Tupã, nde pochýpe ehundi chupe kuéra. Topa hikuái ha toiko chugui kuéra tesarái. Upéicha ramo ojekuaáta ndeha mburuvicha guasu Israélpe, ha opa ko yvy apére.   Kuarahy oikévo, ku jaguáicha ou hikuái távare ojere ha oñarõ,   hoʼu vaerã upe rupi oheka, ha oguahu hikuái nahyguãtãi aja.   Tupã, ndéve apurahéita pyharevekue, ne mbaretégui rogueropurahéita, ha che poriahurerekógui. Nde pepo guýpe niko añemoʼã ajejopy vai jave, ha che rehe reñangareko.   Ojepurahéi haguã mimby púpe. David rembiapokue.   Tupã, ehendu che ñeʼẽ. Ehendu che pyahẽ ramo,   ha amoguahẽ ramo ndéve che rembijerure. Tupã, che ruvicha guasu, ndéve niko añemboʼe.   Pyhareve rehendu che ñeʼẽ, koʼẽmbávo ndévema añemboʼe ha apyta rohaʼarõ.   Tembiapo vai ne mbojeguaru, heko kyʼáva ndahaʼéi ne mbohupa.   Oñembotuicháva noñemboʼýi chéne ne renondépe, nde na nde aʼéigui hembiapo vaívare,   ha rehundi umi ijapúvape. Oporojuka ha heko vaívape, Tupã ndohecha ramói.   Ne mborayhu tuichágui, aike kuaa tupaópe. Añesũne tupao renondépe kyhyje pópe.   Che rerekóke teko jojápe, hetágui umi che rayhuʼỹva. Emyesakã chéve nde rape.   Haʼe kuéra oñeʼẽ rei, ipyʼapy itujupa, ijuru katu yvykua. Opávape ombojuru heʼẽ.   Tupã, ejahéi hese kuéra. Tove toʼa ijuru rupi. Rasáma niko hembiapo vai, opuʼãvo nde rehe hikuái.   Nde rehe ojeroviáva tovyʼa, ndéve topurahéi opa árape. Eñangareko kena ne mombaʼévare, umíva niko vyʼa pópe opa árape oiko.   David ojapo vaekue,  osẽ ramo guare oñorãirõ araméo kuéra ndive. Ha upéi Joab ojevývo, ojuka ramo guare 12.000 tetã Edom guápe, ku ñúme “Juky” héravape.   Há Tupã! Nde pochýgui niko ore reja reípa ha ore mosarambipa. Eju jeýna eiko ore ndive.   Yvy niko remboryrýi ha rejokapa. Embotypa jeýna umi ojeka hague, cháke hoʼapa.   Ne retã guápe heta rembohasa asy, reʼuka oréve kaguy ore mbotarováva.   Umi nde rehe ojeroviávape kena emoʼã, ani haguã ojejapi huʼýpe.   Tupã, nde po tee rupi eju ore pytyvõ, jejopy vaígui osẽ haguã nde rehayhuhára.   Itupaópe Tupã heʼi: “Vyʼapópe ambojaʼóta táva Siquem, ha ameʼẽta che retã guápe Sucot ñu.”   Galaad ha Manasés yvy niko che mbaʼe, Efraín katu che akã moʼãha, ha Judá che pokoka.    Moab ku ñaʼẽ añemopotĩha, Edom ári amoĩne che py rehegua, che yvytúne filistéo kuérare.   Máva piko che reraháta upe táva itápia yvatévape? Máva piko che moguahẽta tetã Edómpe?   Nandéi ngaʼu piko Tupã, upe ore mboykéva, ha neresẽvéi reñorãirõvo ore ykére?   David rembiapokue ojepurahéi haguã mbaʼepu isãvape.   Tupã che Jára, che rendumína, ejapysaka che ñemboʼére.   Mombyry ete guive niko rohenói, che pyʼáko ikangypáma. Yvaténa che moĩ anítei ivaíva ojehu chéve.   Nde niko upe che moʼãhávami, óga yvate imbaretéva che rayhuʼỹva renondépe.   Akóitamo nde rógape aiko raʼe, nde pepo guýpe añemoʼã.   Oguahẽma nde apysápe umi mbaʼe haʼe vaekue ajapotaha, ha rehupytykáma chéve umi ne mbojeroviahápe reheja vaekue.   Embojoapy hekove mburuvicha guasúpe, tove toikove puku.   Toisãmbyhy hetã nde resa renondépe ne mborayhu opaʼỹva rehe eñangareko hese.   Salmo, David rembiapokue.   Tupã ndive ñoite apytuʼu, haʼe che renohẽ jejopy vaígui.   Haʼe mante oñangareko che rehe ha che renohẽ jejopy vaígui. Haʼe niko che moʼãha. Nda che pyʼa mokõi chéne.   Arakaʼe peve piko pejupáta che ári? Peteĩre niko peñemoĩmba che reity haguã tápia tujáicha térã kora oĩmava hoʼapa haguãicha.   Che apoʼisénte voi hikuái, ha japúpente ovyʼa. Ijurúpe che rerohory, ha ipyʼa pýpe che rehe ojahéi.   Tupã ndive ñoite apytuʼu, haʼe che renohẽ jejopy vaígui.   Haʼe mante oñangareko che rehe ha che renohẽ jejopy vaígui. Haʼe niko che moʼãha. Nda che pyʼa mokõi chéne.   Tupã upe che renohẽva jejopy vaígui, hese ae, che aikove. Haʼe oñangareko che rehe ha che moʼã.   Ñande, Tupã retã guáva, jajerovia hese opa ára. Ñamombeʼu chupe ñande angata. Haʼe niko ñane moʼãhára.   Yvypóra niko opa rei pytúicha, mboriahu ha mboriahuʼỹ, peteĩcha. Oñondive ñamoĩ ramo ñahaʼã peteĩ jepejúgui ivevyive.   Ani pene mbarete térã pene mondasétei, ha pembyatýrõ jepe heta mbaʼe, ani umívare pejerovia.   Ahendúva Tupã heʼi ramo, ipópe oĩha opa mbaʼe, ha imborayhu ndopaiha.   David ojapo vaekue oiko ramo guare yvy ojeikoʼỹháme, Judá yvýpe.   Tupã, nde niko che Jára. Opa rupi roheka che pyʼa nde hegui amyenyhẽségui. Opa che rekove niko nde rehe oikotevẽ, ku yvy ojeikoʼỹha y oikotevẽháicha.   Tupaópe rohechase, nde puʼaka ha nde reko mimbipa amombaʼe haguã.   Ne mborayhu niko tuichaiteve jeikovégui. Ndéve rogueropurahéine,   ha aikove aja pukukue romombaʼéne. Ndéve añemboʼévo che po ahupíne.   Avyʼaiténe apytávo ku soʼo kyra ha karaku haʼu ramo guáicha ha torypápe romombaʼe guasúne.   Añenóvo ake haguã nde rehe che manduʼa. Pyhare pukukue che akãme rombojere,   ndégui upe che pytyvõva. Nde pepo guýpe aguapýne vyʼágui apurahéi.   Che rekove nde rehe ojejopy, ha nde, nde pópe che rereko.   Umi che jukaséva katu, omanóva oñeñotỹháme hoʼapáne.   Kyse pukúpe ojejukapáne, ha aguara guasu hoʼúne heʼõngue.   Salmo, David rembiapokue.   Tupã, ejapysaka che rehe, vaípe niko ajecha. Che rayhuʼỹva pópe anítei che reja haʼa.   Anítei reheja iñañáva che juhu, che mokañy umi hembiapo vaívagui.   Kyséicha niko ijuru hãimbe, ha iñeʼẽ katu pohã vai memete.   Okañyha guive heko potĩvape ohaʼã, oimoʼãʼỹhágui ojapi, okyhyjeʼỹ rehe avavégui.   Mbaʼe vai apópe oñomokyreʼỹ hikuái, ñuhã kañy omoĩse hikuái, ha heʼi: “Máva piko ohecháta ãva.   Avave ndoikuaái moʼãi jajaposéva.” Oĩ katu pe oikuaáva, oikuaáva yvypóra pyʼapy huguaite peve.   Tupã ohaʼáne chupe kuéra huʼýpe, ha oimoʼãʼỹhágui ojejapíne.   Ijuru rupi jeýnte haʼe kuéra hoʼáne, opavave oñembohorýne hese kuéra.   Upévo, maymáva omombaʼéne Tupãme, ohecha kuaáne ojapóva, ha omoherakuãne hembiapokue.   Salmo, David rembiapokue.   Há Tupã, ndéve tojepurahéi Siónpe, ha iñeʼẽ omeʼẽ vaekue ndéve, upéichake tojapo.   Nde niko rehendu maymáva ñemboʼe, ha opavave ne rendápe oguahẽ,   hembiapo vaikue ijapére. Ore rembiapo vaikue ore jopy, ha nde katu reheja rei oréve.   Ovyʼáne upe nde rehenóiva, oho haguã oiko nde ypýpe. Tahenyhẽ nde tupaópe guágui, mbaʼe marangatu oĩva pype reheve.   Nde, Tupã, ore peʼáva jejopy vaígui, mbaʼe hechapyrãme niko nde ore mbohovái. Nde haʼe ijeroviaha mamo reimeháme, tamombyry mombyryháicha, yguasu mboypýri jepeve.   Nde, nde puʼaka mbaretégui, yvyty kuéra remoñemboʼy hendápe.   Nde remokirirĩ umi y pochy, ha rejoko tetã nguéra opuʼãmbáva.   Umi mombyry-mbyryve oikóva jepe opyta okyhyje, ne rembiapo ohechávo. Nde rupi vyʼágui osapukái maymáva, kuarahy resẽgui kuarahy reike peve.   Yvy rehe reñangareko, remyakỹ ha remyenyhẽ ñemitỹgui. Ysyry kuéra remyenyhẽmba, ha péicha rembosakoʼi yvy ñemitỹrã.   Remboykue yvy ojekaʼapíma vaekue, ha rembojoja, remohuʼũ amarayvípe, ha rehovasa tembiapokue.   Tembiapokue huʼãvo heta mbaʼe porã regueru, mamo rehasaha rupi opa mbaʼe hembypa.   Yvy iperõ vaekue hovyũmba, yvytýre yvyra kuéra ipotypa,   Mayma yvy apére peikóva, vyʼa pópe pepurahéi Tupãme.   Héra peropurahéi,   ha peje chupe: “Tuichaite mbaʼe niko ne rembiapokue. Nde puʼaka mbaretégui, umi nde rehe oñemoĩ vaekue jepeve ne rendápe oñemboja.”   Opavave ne mombaʼe guasu nde rereropurahéi.   Peju pehecha Tupã rembiapokue, umi mbaʼe hechapyrãva ñande rehehápe ojapóva.   Yguasu niko mbyte rupi ombojaʼo, ha ñande ru ypy kuéra upe rupi oguatahápe ohasa. Ha upéva heta ñane mbovyʼa.   Ipuʼakágui opa mbaʼe oguereko ipo guýpe. Opa mbaʼe tetã nguéra rupi oikóva haʼe ohecha, ani haguãtei avave hese opuʼã.   Opavave tetã pemombaʼe guasu Tupãme. Pehenduka pende purahéi Tupãme.   Hese ae niko jaikove, ha na ñande rejái ñañehundi.   Tupã, opáicha niko nde ore raʼã vaekue, ha pláta oñemboykuháicha ipotĩ haguã, rejapo ore rehe.   Ñuhãme ore reity, ha remoĩ ore apére mbaʼe pohýi.   Amo ipahápe oimeraẽva pópentema ore reja vaekue. Y ha tata rupi rohasa, ha péina koʼágã ore piroʼy.   Nde tupaópe aikéne che remikuaveʼẽ ahapývo, ajapo haguã umi haʼe vaekue ajapotaha.   Heta mbaʼe niko ajejopy vaígui haʼe vaekue ajapotaha.   Mymba ikyráva ndéve aikuaveʼẽne. Tóro ha kavara kyra ndéve ajukáne, ovecha mácho ndéve guarã ahapýne.   Peẽ Tupã pemombaʼéva, peju tamombeʼu peẽme mbaʼépa haʼe ojapo che rehe.   Héra niko ahenói ha chupe amomorã.   Oime rire areko che pyʼa pýpe ivaíva, haʼe na che rendúi vaerã moʼã.   Che rendu katu haʼe, chupe añemboʼe ramo.   Tupã hovasapy! Haʼe che ñemboʼe ohendu, ha akóinte che rayhu. Ojepurahéi haguã mbaʼepu isãvape.   Tupã ta ñande poriahurereko, ha ta ñande rovasa, tomaʼẽ ñande rehe.   Tojekuaa opa rupi hembipota, ha opa tetã rupi haʼe oporopeʼaha jejopy vaígui.   Há Tupã! Maymáva ta ne mombaʼe guasu, ta ne mombaʼe guasu maymáva.   Topurahéi vyʼa pópe tetã nguéra, resaimbyhýgui opavave teko jojápe, hekopete remboguata tetã nguéra yvy ári.   Há Tupã! Maymáva ta ne mombaʼe guasu, ta ne mombaʼe guasu maymáva.   Yvy omeʼẽ hiʼa. Tupã, ñande ru, ñande rovasa.   Salmo, David rembiapokue.   Tupã ojetyvyro ha hese ijaʼeʼỹva isarambipa. Okañymba umi chupe ohayhuʼỹva.   Tatatĩcha yvytúre opa reíva, ha ñandýicha hykupáva tata raku oñandúrõ, heko vaíva oñehundíne Tupã renondépe.   Heko potĩva katu ovyʼa, torypápe osapukái ha ovyʼa joa Tupã renondépe.   Pepurahéi Tupãme, héra peropurahéi. Pejapo tape arai ári oúvape, Ñandejára hína héra, perosapukái chupe vyʼapópe.   Opaite ityreʼỹva ru haʼe, ha imenaveʼỹva ñangarekohára, itupao marangatu guive.   Haʼeñóvape haʼe ombohóga, oñeñapytĩvagui haʼe opoi ovyʼa haguã, ha mayma hese oñemoĩva oikóne yvy ojeikoʼỹha rupi.   Tupã, resẽ ramo guare ne retã renonderã, ha yvy ojeikoʼỹha rupi chupe reisãmbyhy,   yvy oryrýi vaekue ha ama ojehekuavo yvágagui, Tupã Israel Jára renondépe Tupã Sinaí pegua renondépe.   Há Tupã! Ama neporãva rembou, ha nde yvy yuhéi rembogue vaekue.   Upépe ne retã oñemohenda. Opavavépe rejehu, ha hemikotevẽ imboriahúvape remeʼẽ.   Tupã oñeʼẽ ha heta vaekue umi osẽva iñeʼẽ omosarambi.   “Mburuvicha guasu iñorãirõhára kuéra ndive isarambi joa.” Umi kuña katu hóga kuérape opyta, oñombojaʼo hikuái mbaʼeta opyta rei vaekuére.   Peẽ katu pepyta ovecha korápe, ha pykasu pepo plátaicha omimbipa, ha hague kuéra óroicha overapa!   Tupã ipuʼakapáva omuñambárõ mburuvicha guasu kuérape, yvyty Salmón rehe yrypyʼa morotĩmba.   Ajépa ijyvate umi yvyty Basán pegua, amo yvága rehe ipojáiva!   Pende yvatetégui piko peẽ pende pyʼa rasy pe yvyty ndive Tupã oiporavo vaekue oiko haguã. Tupã niko upépente voi oikóta opa árape guarã.   Tupã kárro ñorãirõrã niko heta, ndaipapaháiva, Tupã ou Sinaígui, itupaópe.   Tupã, yvyty ruʼãre rejupívo heta iñapytĩmby reraha. Oĩ umi heta mbaʼe ndéve omeʼẽva, umi nde rehe opuʼãva jepe nde po guýpe oñemoĩ.   Ñamombaʼe guasu Tupãme ñande peʼáva jajejopy vaihágui. Haʼe opa árape ijapére ohupíva ñane mbaʼe pohýi.   Tupã niko upe ñane pytyvõva ha upe ndohejáiva ñamano.   Tupã oñakãʼóne umi hese ijaʼeʼỹva, ha hembiapo vaívape.   Tupã heʼi: “Basán guive che poguerúne, yguasu ruguágui poguenohẽne,   pejepyhéi haguã pende rehe ijaʼeʼỹva ruguykuépe. Pene rymba jagua jepe huguykue oheréine.”   Tupã, che ruvicha guasu, mayma ne mombaʼe guasúva niko péina ou. Oñondivepa ou hikuái tupaópe.   Umi opurahéiva tenondete, hapykuéri katu kuñataĩ mbaʼe pararã rory reheve, ha tapykuépe mbaʼepu opaichagua ombopúva.   Pemombaʼe Tupãme peñembyaty jave. Israelgua oñembyatývo tomombaʼe Tupãme.   Tenondete oĩ Benjamín imitãvéva ñemoñare kuéra, hapykuéri katu oĩ mburuvicha kuéra Judá, Zabulón ha Neftalí ñemoñaréva.   Tupã, ehechauka nde puʼaka ore pytyvõ ramo guaréicha.   Nde tupao oĩgui Jerusalénpe, mburuvicha kuéra omoguahẽ ndéve opa mbaʼe.   Ejahéi upe tymba ñarõ piritýpe oikóvare, ha umi tóro ñarõ atýra. Umíva toñemoĩ nde po guýpe, ha tomeʼẽ ndéve heta pláta. Emosarambi tetã nguéra ñorãirõnte iñakãme oguerekóva.   Poguasu kuéra oúne Egíptogui, Etiopiagua omopuʼãne ipo Tupãme.   Tetã nguéra yvy apére oĩva, togueropurahéi hikuái Tupãme.   Tupã, upe araíre oikóva, amo yvágare, ymaite ojejapo vaekuére, haʼe hína upe oñehendukáva. Na pehendúi piko mbaʼéichapa hatã oñeʼẽ?   Pehecha kuaáke Tupã imbareteha. Opa Israel oĩ ipo guýpe, opa mbaʼe amo arai peve.   Salmo, David rembiapokue.   Tupã, eju che pytyvõ. Ajahoga potaite niko aína.   Karugua pypukúpe niko añapymi ahávo, ha huguápe ndaikatúi añemboʼy. Y ipypukuvehápe niko haʼa, ha ysyry mante che reraha.   Asapukái haguére che kaneʼõ, che ahyʼo rasypa, ndaikatuvéi añeʼẽ. Che resa ikangypa, opa rupi amaña jahecha Tupãmepa ndahechái.   Che akã raguégui hetave, umi reiete ndaijaʼéiva che rehe. Koʼýte katu hetave umi reiete che jukaséva. Amo ipahápe ameʼẽ che rapichápe amyengoviávo chupe imbaʼeʼỹva reheve. Ku chugui che amonda ramo guáicha.   Tupã, nde niko reikuaa che výro hague, che rembiapo vaikue ndaikatúi nde hegui añomi.   Tupã, opa mbaʼe Jára, chéve che recha haguére anítei ipyʼa kangy umi nde rehe ojeroviáva. Ivaíva ajapo haguére anítei otĩ umi ndéve ne mombaʼéva.   Nde rehehápe niko heta mbaʼe ahasa, ha ñemotĩ mante haʼu.   Che rykeʼy kuéra mbaʼeve ndoikuaaséi che hegui, che rógape okaragua ramo aiko.   Nde tupao ahayhúgui che piru che kã, ha nde rehe oñeñeʼẽ vai ramo, che rehe oñeñeʼẽ hína.   Mbaʼeve ndaʼúi ramo ha nde rehe añembyasy, oñembohory che rehe hikuái.   Ao vosakuépe añemonde ramo, che mbaʼe mbyasy ahechauka haguã, opuka che rehe hikuái.   Umi okáre oikóva oñembohory che rehe, okaʼúva katu ipurahéipe che rehe imanduʼa.   Tupã, ndéve niko añemboʼe reju haguã che pytyvõ. Ne mborayhu niko tuicha, eju che nohẽ ajejopy vaihágui.   Karuguágui che renohẽ ani haguã che mokõ, y pypukúgui ha che rayhuʼỹva pógui che peʼa.   Ani reheja ysyry che reraha ha ipypukuvehápe aha apa. Ani rehejátei yvykua oñemboty che ári.   Tupã, ne mborayhu tuichágui ehendu che ñemboʼe. Nde che poriahurerekógui ejapysaka che rehe.   Ani rekañýtei ne rembiguáigui. Pyaʼe eju che pytyvõ cháke vaípe ajejuhu.   Eju che rendápe ha che pytyvõ, umi che rayhuʼỹva pógui che peʼa.   Nde niko reikuaa mbaʼéichapa che apoʼi hikuái. Ñemotĩme niko che rereko ha oñembohory che rehe hikuái. Nde reikuaa mávapa ndaijaʼéi che rehe.   Atĩ, che pyʼa yvýre hoʼa, che kangypa ha ndaikuaái ajapótava. Opa rupi aheka che rechakuaami vaerã, Ha máva piko opena che rehe?   Pohã vai omoĩ hikuái che rembiʼúpe, ha che yuhéivo omeʼẽ chéve vinágre.   Imesa kuéra ha opa mbaʼe hiʼári omoĩva umíva ta haʼe ñuhã chupe kuéra.   Hesa ta iñypytũ ani haguãtei ohecha. Ta ikangypa ha ta ijaturu hikuái.   Ejahéi hese kuéra, ha ta nde pochy rendy hendive kuéra.   Umi hekoha nandi topyta, ha topytaʼỹ avave hóga guýpe.   Vaípe niko oguereko umi nde reinupãvape, ha oñembohory umívare hikuái.   Eitypa hiʼári kuéra opa mbaʼe ivaíva, ha anítei ere hese kuéra ndojapoiha mbaʼeve ivaíva.   Héra eipeʼa umi oikovétava apytégui, ha ani remoĩ umi heko jojáva ndive.   Tupã, che niko vaípe ajejopy. Eju che pytyvõ ha che peʼa ko jejopy vaígui.   Tupã réra aropurahéine. Amoherakuãne haʼe tuichaha.   Upéva Tupã oguerohoryvéne aikuaveʼẽ rangue chupe tóro térã novíllo.   Imboriahúva ohecha ha ovyʼa, ikyreʼỹne umi Tupã rehe ojeroviáva.   Tupã ojapysaka imboriahúvare, ha nomboykéi umi iñapytĩmby oikóva.   Yvága, yvy ha umi y tomombaʼe Tupãme, ha opa ipype oikóva.   Tupã oguenohẽne Siónpe upe ojejopy vaihágui, ha táva kuéra Judápe oĩva omopuʼãmba jeýne. Upépe oikóne hikuái ha oñemombaʼéne upe yvýre.   Ojepurahéi haguã mbaʼepu isãvape. David rembiapokue.   Che Jára, ani nde pochy ha che jaʼo. Ani nde pochy ha ejahéi che rehe.   Che poriahurereko cháke che kangypa. Che Jára, che monguerána. Umi che kãngue niko okuchupa.   Akyhyjégui asusũmba, ha nde che Jára, arakaʼe piko rejúta che rendápe?   Tupã, eju che peʼa jejopy vaígui. Nde che rayhúgui che peʼa jejopy vaígui.   Omanóva ngaʼu piko imanduʼáta nde rehe? Máva piko yvy guýgui nde reropurahéita?   Che pyahẽ, che kaneʼõ, pyhare pukukue che rupa tesaýpe amboykuepa.   Tasẽgui ndahechavéi, umi che resa ikangypa ha vaípe ajecha.   Pe che reja peẽ mbaʼe vai apoha! Cháke Ñandejára oikuaáma che ñembyasy.   Ñandejára ohendúma che ñemboʼe, oikuaáma che rembijerure.   David ojapo vaekue, ñane manduʼa haguã.   Tupã, eju che pytyvõ. Che Jára, pyaʼe eju che renohẽ jejopy vaígui.   Tojepukapa ha toñeñembohory umi che jukasévare. Tĩndyhápe tokañy umi chéve che rundiséva.   Ñemotĩme tokañy umi che rehe oñembohorýva.   Umi ne mombaʼéva katu tovyʼa, akóinte teʼi umi nde rehe ojekóva: “Ajépa imbaʼe porãite Ñandejára”   Ñandejára, ne rendápe niko aguahẽ, ani che rejátei añemotĩ.   Che pytyvõ ha che renohẽ ko ajejopy vaihágui, Nde, nde reko jojágui, Che rendu kena, che peʼa jejopy vaígui.   Nde upe reñangarekóva che rehe, nde guýpe añemoʼã ha nde che renohẽ jejopy vaígui. Nde hína upe che rehe reñangarekóva ha upe che moʼãva.   Tupã, che peʼa umi hembiapo vaíva po guýgui, umi iñaña ha che jukaséva po guýgui.   Nde rehénte voi Tupã che mitã guive ajerovia, nde rehénte voi ajeko.   Che sy ryépe aime ramo guare upe guivéma voi nde rehe ajeko. Nde upe che renohẽ vaekue che sy ryepýgui, upévare romombaʼe guasúne opa árape.   Heta che recháva opyta ijurujái, ohecha niko vaípe aikoha. Che katu nde pepo guýpe añemoʼã,   ha ára pukukue ndéve romombaʼe ha haʼe ndé nde tuichaha.   Che tujávo ani che reja rei, che kangývo ani nde resarái che hegui.   Umi che rayhuʼỹva otaky che rehe, umi che jukaséva heʼi kirirĩháme:   “Tupã niko oheja reíma chupe. Tapeho hapykuéri, pejapyhy. Avave noipytyvõ moʼãi chupe.”   Tupã, ani reñemomombyry che hegui. Pyaʼe eju che pytyvõ.   Umi che rehe oñemoĩva toñemotĩ ha toñehundi, umi oipotáva ahasa vai tĩndyhápe toiko ha tojepukapa hese kuéra.   Che katu, nde rehénte ajeroviáne ha ára koʼẽre koʼýte romombaʼe guasúne.   Opa árape amoherakuãne, nde ore renohẽha rojejopy vaihágui ha remeʼẽha oréve teko joja. Jepe koʼã mbaʼe ndaijái che akãme.   Amoherakuãne umi mbaʼe tuichaite rejapo vaekue Ñandejára. Amoherakuãne nde añonteha upe nde reko jojáva.   Tupã, che mitã rusu guive niko nde che reko mboʼe ha koʼágã peve amombeʼu umi mbaʼe tuichaite nde rejapo vaekue.   Koʼágã niko che tujáma ha che akã iñapatĩ, Tupã, anítei che reja rei. Amombeʼúne gueteri umi ou vaerãme umi mbaʼe pyapy mbaretépe rejapo vaekue.   Ñandejára, nde reko joja yvágare ojepyso, tuichaite mbaʼe niko nde rejapo. Máva piko ndéicha Tupã?   Heta mbaʼe vai ha jepyʼapy rupi che mbohasa, ágã amo ipahápe che mopuʼã jeýne. Yvykua ruguágui che renohẽ jeýne,   ha che moĩ porãvéne ymave guarégui. Upéi ejúne che myangapyhy.   Arpapu rorýpe romombaʼe guasúne, nde hína Tupã ijeroviapy. Mbaraka púpe rogueropurahéine, nde hína Israélpe upe nde reko marangatúva.   Vyʼápe rogueropurahéine che rekove niko renohẽ ojejopy vaihágui.   Ára pukukue amombeʼúne nde reko jojaha, ha umi oipota vaekue ahasa vai hoʼúne ñemotĩ. Tupã, emeʼẽ mburuvicha guasúpe teko joja ha mburuvicha guasu raʼýpe teko potĩ,   ikatu haguãicha ne retã oisãmbyhy hekopete, ha imboriahúvape ohecha kuaa.   Pyʼa guapy ha teko joja yvytýgui toguejy ne retãgua ári.   Mburuvicha guasu toñangareko imboriahúvare, tohecha kuaa imboriahúva mitã nguéra, ha tohundi umi chupe kuéra ojopy vaívape.   Kuarahy ha jasýicha toikove puku opa árape.   Tojogua ku ama ha ysapýpe pe yvy ha umi ñu omoheʼõva.   Hetãme tojeiko hendapete ha hetã toisãmbyhy jasy oñehundi peve.   Peteĩ yguasúgui ambue peve upe yvy toĩ ipo guýpe, Éufrates ysyry guive yvy opaha peve.   Umi yvy ojeikoʼỹha rupi oikóva ha hese oñemoĩva, umíva toñemomichĩ ha toñemoĩ ipo guýpe.   Mburuvicha guasu Tarsis ha tetã mombyrygua tombaʼe meʼẽ chupe opa árape, mburuvicha guasu Sabá ha Sebá pegua tomeʼẽ chupe hetã mbaʼe.   Opavave mburuvicha kuéra toñemomichĩ henondépe. Opavave tetã nguéra toñemoĩ ipo guýpe.   Haʼe oguenohẽta imboriahúvape ojerure vove chupe jejopy vaígui, ha oikotevẽvape ndorekóiva mamo oho haguã.   Oiporiahurerekóne imboriahúvape ha chupe oguenohẽne jejopy vaígui.   Jejopy vai ha jerereko vaígui oguenohẽne chupe kuéra, umíva rekove ohecha ramo etereígui haʼe.   Toikove puku ñande ruvicha guasu! Óro Sabá pegua toñemeʼẽ chupe! Opa árape toñeñemboʼe hese! Opa árape tojehovasa!   Umi trigoty tomyenyhẽ ñane retã, umi yvyty toñuãmba. Líbano yvytýpe guáicha taheñói umi mbaʼe raʼỹi, ha tahiʼa heta, ñana hetaháicha.   Mburuvicha guasu réra topaʼỹ arakaʼeve, taherakuã kuarahy oñehundi peve. Tetã nguéra tojehovasa ipo rupi, ha umíva tombovyʼa chupe.   Toñemombaʼe guasu Tupã Israel Jára, haʼe añoite mbaʼe hechapyrãva ojapo.   Héra toñemombaʼe opa árape, ha imimbikue tomyenyhẽ ko yvy.   Koʼápe opa David, Jesé raʼy, ñemboʼe kuéra. Ajépa ipyʼa porã Tupã, Israel ha umi ipyʼa potĩva ndive!   Che katu haimete añepysãnga, michĩ-michĩ ha che pysyrỹi moʼã,   ahecha ramógui ha aikoségui umi iñaña ha oñemohaʼentese vaicha.   Chupe kuéra ndoipyʼapýi mbaʼeve, ikyra kyra ha hesãi joa.   Haʼe kuéra ndoikuaái jehasa asy, térã jejopy vai ambue yvypóraicha.   Upévare, oñembojeguaka ñemohaʼentesépe, ha oñemboao pochy vaípe.   Ipyʼapýgui ñaña mante otyky, ha iñakãme ivaíva ombojere.   Oñembohory ha oporojaʼo rei, ha heʼi ha oporojopytaha.   Iñeʼẽme ondyvu yvágare, ha yvypóra rehe oiko oñeʼẽ rei.   Upévare, maymáva ohecha ramo chupe kuéra, ha oguerovia joa umi heʼíva.   Heʼi hikuái: “Tupã ngaʼu piko oikuaáta”? Ohecháta ngaʼu piko upe Yvatetegua?   Péicha niko umi iñañáva, mbaʼevete ramo guáicha, mbaʼe reta ombyaty.   Maerã piko aipo ramo ajapo iporãva, ha che po namongyʼa moʼãi?   Ko ára pukukue añenupãva, ha pyharevekue katu añembyepoti.   Haʼe rire ramo haʼe kuéraicha apuʼã vaerã moʼã ne retã guáre.   Opáicha añehaʼã aikuaa haguã, ha ndoikéi chéve che akãme.   Aike rire ae tupaópe ahecha kuaa moõpa oñehundíta hikuái.   Isỹi hape remoĩ chupe kuéra, ha remyaña oñehundi haguãme.   Peteĩ tesa pirĩme oñemondyipa ha kyhyjégui omanomba hikuái.   Ku ñande képe jahecha ramo guáicha ha ñande páype opa reíva, upéicha repuʼãvo nde Tupã, haʼe kuéra opa rei.   Che renyhẽ pyʼarógui ha ñembyasýpe aikómi.   Ndaikuaái che výro ha che tavyha ha ndahaʼeiha mbaʼevete ne renondépe.   Che katu ne ndive opa ára aikóne che pógui che rereko.   Che reko mboʼévo che sãmbyhy, amo ipahávo, jeroviapópe ne rendápe che moguahẽne.   Nandéirõ piko máva areko yvágape? Ne ndive, mbaʼe piko chéve ko yvy?   Jepevénte ikangy che akã ha che rete, Tupã upe che pyʼa omombaretéva, ha hesénte voi aikotevẽ.   Umi nde reroʼỹrõva opa vai, nde rehundi umi ne mboykéva.   Chéve guarã iporãva, che aguĩ Tupãgui. Nde haʼe che Jára, upe che moʼãva, ha amombeʼúne opa mbaʼe rejapóva. Há Tupã! Mbaʼére piko ore mboyke opa árape guarã, ha nde pochy nde ovecha kuéra ndive?   Ne manduʼa kena ne retãre, ne mbaʼerã rejogua vaekue yma, ha Sión rehe, reiporavo vaekue reiko haguã.   Eju, ehecha, nde róga ojeitypa vaekue, opa mbaʼe tupaópe oĩva umi nde rayhuʼỹva ohundipa.   hácha ha machéte púpe umi yvyra ojeguapáva ohundi.   Tata omboja nde tupao rehe yvýre oitypa, ha upéicha nde rérare ojahéi.   Heʼi hikuái ore rehe: “Ñahundipa koʼãva, jahapypa tupao tetãme oĩva”.   Ndorohechavéi umi mbaʼe ne rembipota ohechaukáva, ndoroguerekovéi maranduhára, ha ndaipóri oikuaáva arakaʼe pevépa.   Arakaʼe peve piko ore Jára, ñande rehe ojahéita ijaʼeʼỹva nde rehe? Opa ára piko nde rehe oñeʼẽ vaíta?   Mbaʼére piko nerembohasái nde po oréve, ha reñomi uvei nde ao ryépe?   Iñepyrũha guive niko nde ore Jára, ore ruvicha guasu. Heta imombeʼupyrãva rejapo ko yvy ape ári.   Yguasu rembojaʼo mokõi hendápe, ha iñakã rupi reinupã umi mbói jagua ipypegua,   pe Leviatán  reñakã joka tymba ñarõme remombo hembiʼurã yvy ojeikoʼỹha rupi.   Yvýgui renohẽ umi yvu ha ysyry, y pypuku osyry hatãva katu rembohypa.   Ára ha pyhare hína ne rembiapokue, ha péicha avei jasy ha kuarahy.   Ko yvýpe remeʼẽ hembeʼyrã, ha rejapo roʼy ha ára haku.   Ne manduʼáke ore Jára nde rehe ojahéi hague nde rehe ijaʼeʼỹva, ha oĩha heta itavýva oñeʼẽ reíva nde rehe.   Ani reheja yryvúpe umi ne mombaʼéva rekove, ha umi imboriahúvagui ani nde resarái.   Ne manduʼa pe ñeʼẽre ñameʼẽ vaekue ojupe, ko yvy niko henyhẽ oporojukávagui.   Ikangýva ani oikótei tĩndyhápe, imboriahu ha oiko asýva tomomorã nde réra.   Epuʼã ore Jára ha emopotĩ nde réra, itavýva niko manté nde rehe oñeʼẽ rei.   Ani nde resarái umi nde rehe ijaʼeʼỹva sapukái guasúgui, ha sarambi guasúpe opuʼãva nde rehe. Salmo, Asaf rembiapokue.   Há Tupã! Ndéve rogueropurahéi jey-jey. Romombaʼéva nde réra ha romyerakuã mbaʼe hechapyrãva rejapo vaekue.   ani pembohovái Tupãme, ani pende juru guasu.”   Ñembojovake ndoúi kuarahy resẽ térã kuarahy reike guio, yvy ojeikoʼỹha térã yvyty kuéra guio.   Tupã ñoite upe oporombojovakéva. Peteĩme ohundi ambuépe katu ohupi.   Peteĩ kópa Ñandejára pópe oĩ, kaguy ñepohanombyre pype hyjúi, ha opa heko añáva yvy ári guápe, hoʼuka huguare peve.   Che katu opa ára avyʼáta, ha Jacob Tupãme aropurahéita.   Asaf rembiapokue ojepurahéi haguã mbaʼepu isãvape.   Tupãme oikuaa opavave Judápe, ha herakuã guasu Israélpe.   Hekoha oĩ Jerusalénpe ha Siónpe hóga.   Upépe haʼe omopẽmba huʼy, tete moʼãha, kyse puku, ha opa mbaʼe ñorãirõme ojeporúva.   Nde reko remimbipa Tupã. Nde tuichave umi yvyty ymaite guarégui.   Mbaʼeta atýra ojepeʼa umi ipyʼa guasúvagui, koʼágã okémava opayveʼỹ haguã, ipo jepe ikatuveʼỹva omopuʼã.   Tupã Jacob Jára, nde pochy ramo, kavaju ha kárro kuéra ndaikatu véima okuʼe.   Nde heguínte voi ojekyhyje. Nde pochy ramo piko máva ne renondépe opytáta?   Yvága guive reikuaauka ne ñeʼẽ, yvypóra oryryipa ha opyta iñeʼẽngu, Tupã,   repuʼãvo reporombojovake, ha reipytyvõ haguã mboriahúpe 1 ko yvy ári oikóvape.   Umi koʼágã ipochýva ne mombaʼéta, ha umi ñenupã rire oikovéva nde rerohorýta.   Pemeʼẽ pene ñeʼẽ Tupã pende Járape, ha pejapo peje haguéicha. Peẽ tetã nguéra ijerére peiméva, peju pehepymeʼẽ upe oporomongyhyjévape.   Salmo, Asaf rembiapokue.   Hatã añemboʼe Tupãme, chupe asapukái che rendu haguã.   Añembyasy jave Tupãme ahenói, pyharekue che po amopuʼã manté, ha ndajuhúi pytuʼu.   Tupã rehe che manduʼa ha che ãho, ajepyʼa mongeta ha che kangypa.   Nde Tupã nda che rejái ake, pyʼa tarovágui ndaikatúi añeʼẽ.   Che manduʼa yma guarére, che akãme oguereko umi ára ohasa vaekue.   Pyharekue ajepyʼa mongeta, ambojere che akãme ha añeporandu:   Ipochyetétama voi piko Ñandejára ñane ndive? Ndohecha kuaa moʼã véima piko ñandéve?   Na imanduʼa véima ngaʼu piko ñande rehe ajeve hesarái iñeʼẽ omeʼẽ vaekuégui?   Hesarái mbaʼe piko Tupã imbaʼe porãha ñane ndive, térã piko ipochýgui na ñande poriahurerekosevéi?   Haʼe che pyʼa pýpe: “Upe hasyvéva chéve Tupã hesarái hague ñande hegui.”   Che manduʼa imombeʼupyrã Tupã ojapo vaekuére, ha mbaʼe hechapyrãva yma guarére.   Che akãme ambojere opa mbaʼe ojapo vaekue, ha ajepyʼa mongeta hembiapokuére.   Há Tupã! Ne rembipota niko imarangatu. Ndeichagua, Tupã tuicháva, piko oiméta?   Nde hína Tupã rejapóva mbaʼe rechapyrã, ha rehechauka vaekue nde pokatu opa apytépe.   Nde po rupiete renohẽ ne retãgua, Jacob ha José ñemoñare kuérape.   Nde rechávo Tupã yguasu oñemondýi, nde rechávo yguasu oryryipa, amo huguaite peve osusũmba.   Araígui ohekuavo ama, ára osunu, ha ára tiri ojuasasa.   Ára sunu amo yvágare hyapu, ára tiri yvy ape ohesapepa, yvy katu okuchu ha osusũmba.   Yguasu rupi rejapo nde raperã, yeta remopaʼũ ha rehasa, ha nde rapykuere ndojekuaái.   Pehendu che retãgua che remimboʼe, pejapysaka ko haʼévare.   Añeʼẽta peẽme ñeʼẽ poravo pyrépe, amombeʼúta peẽme oñemíva yma guive.   Umi mbaʼe rohendu ha roikuaáva, ha ore ru kuéra ypykue omombeʼu vaekue   noromokañýi chéne ore raʼy kuéragui. Umi ou vaerãme romombeʼúne, Ñandejára reko mimbipa ha ipokatu, ha umi mbaʼe hechapyrãva haʼe ojapo vaekue.   Tupã heʼi hembipota Jacóbpe, ha Israélpe mbaʼéichapa oiko vaerã. Haʼe heʼi ore ru kuéra ypykuépe omboʼe haguã koʼã mbaʼe itaʼýra kuérape,   upéicha oikuaa haguã umi oúva ha umi hapykuéri jey oúva, omboʼe jey haguã itaʼýra kuérape.   Tupã rehe ojerovia haguã, ani haguã hesarái hembiapokuégui ha ojapo haguã Tupã rembipota.   Ani haguã ojogua túva kuéra ypykuépe, tekove iñakã guapyʼỹva ha maymávare opuʼãva, ipyʼa mokõiva ha ojeroviaʼỹva Tupã rehe.   Efraín ñemoñare kuéra, huʼy ipópe, oguevi ñorãirõháme.   Tupã ñeʼẽ meʼẽ omboyke ha hembiapoukapy ndojapói.   Hesarái umi mbaʼe Tupã ojapo vaekuégui ha umi mbaʼe hechapyrãva ohechauka vaekuégui.   Mbaʼe hechapyrãva Tupã ojapo itúva kuéra renondépe, Soan ñúme, Egíptope.   Yguasu ombojaʼo ha ojováre y ojoko, ipaʼũ rupi chupe kuéra ombohasa.   Árape, chupe kuéra araípe oisãmbyhy, pyhare katu, tata rendýpe.   Yvy ojeikoʼỹháme ita ojoka ha upégui chupe kuéra omboyʼu.   Itágui yvu omoheñói ha upégui y osryry hatã.   Ha akóinte iñangaipa hikuái, ha yvy ojeikoʼỹháme upe Yvatete guáre opuʼã.   Oipyʼa raʼã hikuái Tupãme, ojerurepa rei chupe hembiʼurã.   Oñeʼẽ Tupã rehe heʼívo: “Ikatu ngaʼu piko Tupã ñane mongaru yvy ojeikoʼỹháme?”   Añete niko ita oinupãvo y osẽ opa rupi osyry. Ikatúnepa upéicha mbuja ha soʼo hoʼuka ñandéve?   Ñandejára ipochy, ohendúvo chupe kuéra, tata rendýicha Israelgua ndive ipochy,   ndojeroviáigui Tupã rehe ha ndogueroviáigui ikatuha oipytyvõ chupe kuéra.   Tupã katu oñeʼẽ araípe amo yvate ha oipeʼa yvága rokẽ.   Omongy hiʼári kuéra maná hembiʼurã, tembiʼu yvága guápe chupe kuéra omongaru.   Hoʼu hikuái mbuja Tupã remimbou rembiapokuéva, hyguãtã meve okaru hikuái.   Kuarahy resẽ guio ombou yvytu, ha Yvy gotyo guio avei oipejuka,   ombou chupe kuéra soʼo yvy timbóicha, ha yvykuʼi y rembeʼýpe guáicha guyra kuéra.   Ijapytépe kuéra oity umíva, hóga jere kuéra rupi oity.   Okaru hikuái hyguãtã meve, Tupã omeʼẽva chupe kuéra upe oipotáva.   Hyguãtã jave hikuái ha oguereko gueteri ijurúpe hembiʼu,   Tupã ojapete hese kuéra ipochy. Umi Israelgua imbaretevéva ojejuka, ha iporavo pyréva omano.   Opáichavo, iñangaipa jeýnte hikuái, ha umi mbaʼe hechapyrãva ndogueroviái.   Peteĩ tesa pirĩme omombyky hekove kuéra, peteĩ tata pejúicha opa rei.   Tupã ojuka ramo hína chupe kuéra upépe ae imanduʼa hese, ha pyaʼe Tupã gotyo jere.   Imanduʼa hikuái Tupã oñangarekoha hese kuéra, Tupã Yvatetegua oguenohẽha jejopy vaígui chupe kuéra.   Ijurúpente chupe omombaʼe, juru heʼẽnte haʼe kuéra oiporu,   ipyʼa pýpe katu hova mokõi ha ñeʼẽmeʼẽgui ojei.   Ha Tupã, ipyʼa porãgui oheja rei chupe kuéra hembiapo vaikue. Ohundi rangue chupe kuéra, jey-jey ojejoko, ha pochýpe noñemeʼẽmbái.   Tupã imanduʼa yvyporanteha umíva, opa reíva yvytúicha, ohasa ha ndouvéiva.   Mbovy jey piko opuʼã hese, ha oipyʼapy chupe yvy ojeikoʼỹháme?   Jey-jey oipyʼa raʼã Tupãme. Ombopochy rasy imarangatúva Israel guápe.   Naimanduʼái mbaʼéichapa haʼe oguenohẽ chupe kuéra ijopyha po guýgui.   Mbaʼe hechapyrãva haʼe ojapo Egíptope, ha mbaʼe ojehechaʼỹva Soan ñúme.   Ysyrýgui ojapo tuguy ha ndaikatuvéi hiʼýgui ojeyʼu.   Mbutu  ñarõ ombou chupe kuéra, ha juʼieta sarambi ojapóva hese kuéra.   Tukueta ikokue omoperõ ha hoʼupa hyʼái repykue.   Amandáu ohundi iparralty ha eláda yva kuéra ohapypa.   Ivaka kuéra ombohasypa, ha ijovecha kuéra ára tiri ojukapa.   Tupã ipochy hendy, ha oity opaichagua ivaíva.   Ojora hiʼári kuéra ipochy ndohejái avavépe hekove, oheja uvei omano.   Ojuka opa Egiptogua raʼy ypykue oĩ haguéicha.   Upégui hetã guápe oguenohẽ, ha ovecháicha oisãmbyhy  yvy ojeikoʼỹha rupi.   Oisãmbyhy chupe kuéra okyhyjeʼỹ haguãicha, ha umi imuñaharépe yguasúpe ojahoʼi.   Ijyvy marangatúpe chupe kuéra ogueraha, ha upe yvyty rehe haʼe oñemombaʼe.   Tetã nguéra omosẽmba hetãgua renonderãgui. Chupe kuéra upe yvy ombojaʼo oitývo poʼa, ha omeʼẽ peteĩ-teĩme ijyvyrã.   Haʼe kuéra oipyʼa raʼã Tupã Yvatete guápe ha opuʼã hese. Ndojapói hembiapoukapy.   Itúva kuéra ypykuéicha ojeheja Tupãgui ha huʼy oho karẽ vaicha opia tape porãgui.   Ombopochy chupe hikuái omopuʼãvo altar  tupã guaʼúpe umi ijyvateha rupi ha umíva omombaʼévo, omoñekoʼõi Tupãme.   Tupã ipochy ohechávo koʼã mbaʼe, ha mbaʼeve ndoikuaasevéi Israélgui.   Osẽ oho Silógui, hekoha oĩháme, upe haʼe oikoha yvypóra apytépe.   Oheja hoʼa ambue tetãgua pópe ikarameguã, ipokatu ha heko mimbipa rechaukaha.   Ipochy etereígui hetãgua ndive oheja chupe kuéra ojejukapa kyse pukúpe.   Kariaʼy kuéra omanomba ñorãirõháme, ha opa purahéi kuñataĩ nguéra omenda moʼã vaekuépe.   Paʼi kuéra kyse pukúpe ojejukapa ha hembireko kuéra ndaikatúi oguerombyasy.   Tupã katu opuʼã ku okehágui opáyrõ guáicha, ku oñorãirõva ojera ramo guáicha kaguy hoʼu rire,   ondyry umi hese oñemoĩvare, omboguevi chupe kuéra, ñemotĩrã opyta haguãicha opa árape.   José róga guágui mbaʼeve ndoikuaaséi. Efraín ñemoñarépe ndoiporavói,   Judá ñemoñarépente oiporavo, ha yvyty Sión, haʼe ohayhúva.   Omopuʼã hogarã yvágaicha ijyvatéva ha omohenda ko yvy oĩ hatãháicha.   Hembiguái Davídpe oiporavo, ovecha apytégui chupe oguenohẽ.   Ovecha rapykuéri oikohágui chupe ohenói, oñangareko haguã hetã guáre, oisãmbyhy haguã Israel guápe.   Pyʼa porãme David oñangareko Tupã retãre, ha haʼevégui oisãmbyhy porã chupe kuéra. Há Tupã! Umi nde rehe ojeroviaʼỹva oike ne retãme, nde tupao marangatu omongyʼa, Jerusalén oitypa ha yty atýra oheja.   Ne rembiguái kuéra reʼõngue yryvu rembiʼurã oheja hikuái, ha umi nde rehe ojeroviáva roʼokue tymba ñarõme hoʼu haguã.   Huguykue ýicha oñohẽ hikuái Jerusalén jerére, Ha mávapa umi teʼõngue oñotỹta?   Umi ore jere rupi oikóva oñembohory ore rehe. Ojepukapa niko ore rehe opa rupi.   Há Tupã! Arakaʼe peve piko nde pochýta ore ndive? Nde pochykue piko tatáicha ojepotáta?   Nde pochýna ambue tetã nguéra ndive, umi nde rehe ojeroviaʼỹva ha na ne mombaʼe guasúiva.   Umíva niko omokõ Israel guápe, ha sarambikuépe oheja ko ne retã.   Ani rejopy ore ndive ore ru kuéra ypykue rembiapo vaikuére. Pyaʼe kena ore poriahurereko, cháke vaípe rojecha.   Tupã, eju ore pytyvõ, nde upe ore renohẽva jejopy vaígui. Nde réra rehehápe, eju ore pytyvõ ha eheja rei oréve ore angaipa.   Mbaʼére piko heʼíta umi nde rehe ojeroviaʼỹva: “Moõ piko oime Tupã?” Ore resa renondépe ha opa tetã nguéra ohecha haguã emyengovia umi oñohẽ vaekuépe, ne rembiguái ruguy.   Toguahẽ ne rendaitépe umi iñapytĩmby oikóva rembijerure, ha nde pyapy mbaretépe eipytyvõ umi ojejukátavape.   Ejahéi joʼa-joʼa umi tetã ore jere rupi oikóvape opa umi mbaʼe nde rehe ojapo vaekuére.   Ore niko ne retã. Ore umi nde ovecha, ha nde ore rerekua. Opa árape romombaʼéne, ha rogueropurahéine opa árape. David opurahéi ramo guare Ñandejárape ñembyasýpe, Cus, Benjamín guáva omoguahẽ haguére chupe marandu.   Tupã che Jára, ne rendápe añemboja, nde guýpe añemoʼã. Umi che rayhuʼỹva ha che jopy vaívagui che peʼa,   ani jaguaretéicha che jukase, ha che rete omondyry, ndaipórigui jejopy vaígui che peʼáva.   Tupã che Jára, mbaʼé mbaʼéiko ajapo?   Che rembiapo vai mbaʼe piko? Che rapicha rehe piko ajapo ivaíva? Che rayhuʼỹva rehe piko ajahéi rei?   Upéicha rire, tokoʼi che rehe hikuái. Yvýre tatyryry ha yvy timbóre tajeheʼa.   Pochýpe epuʼã che Jára, eñemoĩ umi che rayhuʼỹva pochykuére. Epuʼã embojovake opavavépe.   Tetã nguéra taijaty nde jerére, nde po guýpe toñemoĩmba.   Che Jára, embojovake tetã nguéra. Ehecha kuaa chéve che Jára, nde niko nde reko joja. Mbaʼeve ivaíva niko ndajapói.   Tupã che Jára, nde niko nde reko joja ha reikuaapa ore pyʼapýpe oĩva. Topa tembiapo vai iñañávagui, hembiapo vaiʼỹvape katu eipytyvõ.   Tupã yvatetegua eñemoĩ che jere rupi anítei ojehu chéve mbaʼeve. Nde niko reipeʼa heko potĩvape jejopy vaígui.   Tupã hína pe oporombojovakéva hendapete, ha opa árape ikatúva ipochy.   Yvypóra ndohejái ramo heko vai, Tupã ohãimbeʼéne ikyse, ha oñemoĩne ihuʼy opoi haguã.   Ombosakoʼíma árma oporojukáva, ohoveréma ihuʼy kuéra.   Hembiapo vaíva retepýpe heñói ñaña, pe mbaʼe vai okakuaa ha osẽ chugui japu.   Ojoʼo yvykua, ha haʼe jeýnte hoʼa ipype.   Hembiapo vaikue iñakãre jeýnte hoʼa.   Salmo, Asaf rembiapokue.   Israel rerekua ore rendu kena. Nde reisãmbyhýva José ñemoñarépe ovecha atýicha, ha reguapýva umi tekove ipepóva* ári, ehechauka nde pokatu.   Ehecha kuaa kena Efraín, Manasés ha Benjamín ñemoñarépe, ehechauka oréve ne mbareteha ha eju ore pytyvõ.   Há Tupã! Roikose jey niko ymave guaréicha. Ehecha kuaána oréve, rojei haguã jejopy vaígui.   Tupã, ore Jára, nde puʼakapáva, Arakaʼe peve piko ne mbopochýta umi ne retãgua ñemboʼe?   Tasẽ mante reʼuka chupe kuéra opa ára, ha tesaýpe remboyʼu jey-jey.   Umi tetã ore jere rupi oikóva oñeʼẽ ore rehe, ha umi ore rayhuʼỹva oñembohory joa ore rehe.   Há Tupã! Roikose jey niko ymave guaréicha. Ehecha kuaána oréve, rojei haguã jejopy vaígui.   Egíptogui reraha vaekue peteĩ parral, remosẽmba tetã nguéra ha hendaguépe reñotỹ.   Yvy rehapyaty ijerekuévo. Upépe oñembohapo ha ojahoʼipa upe yvy.   Yvyty oñuãmba ha yvyra ijyvatevéva omoʼã.   Hakã oguahẽ yguasu ha Éufrates ysyry peve.   Há Tupã! Mbaʼére piko reitypa ikorapy jere ha opa ohasáva hiʼa oipoʼo?   Kure kaʼaguy ou ojoʼopa, tymba kuéra ñumegua okaru hese.   Tupã nde puʼakapáva, eju jey ore rendápe. Amo yvága guive emaña ore rehe. Eju ehecha parralty,   nde poite rupi reñotỹ vaekue ha nde voi remongakuaa vaekue.   Ehundi nde pochýpe umi oity ha ohapypa vaekuépe.   Nde po toĩ nde akatúa pegua ári, upe ne rembiporavo remombarete vaekue.   Upéicha ramo ndorojeréi chéne nde hegui. Eheja toroikove ha toromombaʼe nde réra.   Asaf rembiapokue.   Vyʼapópe pepurahéi Ñandejárape, haʼe hína upe ñane mombaretéva. Perosapukái Jacob Tupãme.   Pepurahéi mbaʼepu pararã rorýpe, mbaraka ha arpapu toñehendu.   Turu toñembopu jasy raʼýpe, ha jasy renyhẽme avei upe ñande arete guasu árape.   Kóva hína tembiapoukapy Israélpe guarã, Tupã omeʼẽ vaekue Jacóbpe. Upéicha haʼe heʼi vaekue Josépe osẽ ramo guare Egíptogui.   Ahendu oñeʼẽva ha ndaikuaái mávapa. Heʼi:   Tupã opuʼã tupã nguéra atýpe ha oñehenduka ha ombojovake chupe kuéra.   “Arakaʼe pevépa peporombojovakéta hekopeʼỹ ha pembojeroviáta iñañávape?   Peipytyvõ umi haʼeño ha ityreʼỹvape, pehecha kuaa imboriahu ha ojejopy vaívape.   Peipytyvõ umi ikangy ha imboriahúvape, ha peipeʼa chupe kuéra umi hembiapo vaíva po guýgui.”   “Pende tavy ha mbaʼeve ndapeikuaái, peiko ramo guáicha pytũ guýpe. Yvy amo huguaite guive osusũ.   Che haʼe pende rehe: ‘Tupã niko peẽ, upe Yvatete oikóva raʼy.’   Amo ipahápe yvypóraicha jeýnte pemanóta, peñehundíta mburuvicha kuéra oñehundiháicha.”   Tupã, epuʼã embojovake ko yvy. Nde hína opa tetã nguéra jára. Salmo, Asaf rembiapokue.   Tupã, ani rekirirĩtei, ani repyta mbaʼeve rejapoʼỹre.   Nderehechái piko umi nde rayhuʼỹva opuʼãha nde rehe, ha mbaʼéichapa ndehegui ojetyvyro.   Ne retãgua rehe oñemoĩ hikuái, umi ne rakateʼỹhare.   Heʼi hikuái: “Jaha ñahundi upe hetã ikatu haguã Israel tesaráipe opyta.   Omeʼẽ ojupe oñoñeʼẽ peteĩcha nde rehe opuʼã haguã.   Umíva hína: Edomgua ha Ismael ñemoñare, Agar ha Moab ñemoñare.   Avei Guebal, Amón ha Amalecgua, filistéo kuéra ha umi Tírope oikóva.   Asiriagua jepeve opuʼã hendive kuéra ha oipytyvõ Lot ñemoñare kuérape.”   Ejapo hese kuéra Madián rehe rejapo haguéicha, rejapo haguéicha Sísara rehe, ha rejapo haguéicha Jabín rehe ysyry Quisónpe.   Umíva niko Endórpe oñehundipa vaekue, ha hete kuerakue yvy ombyavevo.   Huvicha kuérare ejapo Oreb ha Zeeb rehe rejapo haguéicha, ha poguasu kuérare ejapo Zébah ha Salmuná rehe rejapo haguéicha.   Umíva niko heʼi vaekue: “Jaha ñañemombaʼe umi ñu Tupã mbaʼévare.”   Tupã, eheja tojapajeréi yvyra rogue pirukuéicha, yvytu togueroveve kapiʼi pirukuéicha.   Ku tata kaʼaguýre osununúva ha yvytýre opuʼã vaicha,   upéicha hiʼári kuéra ejeity toñemondýi nde yvytu ratãgui.   Tupã, totĩ hikuái opytávo, upéicha ramo ikatúne ne rendápe oñemboja.   Toñemotĩ opa árape guarã, kyhyjégui toikuaaveʼỹ ojapo vaerã ha tomano.   Salmo, Coré raʼy kuéra rembiapokue.   Javyʼaite piko nde rópe Tupã opa mbaʼe Jára.   Che pyʼaite guive che ãho nde tupao róga guýre. Che pyʼaite guive hiʼãnte chéve apurahéi Tupã oikovévape.   Guyraʼi jepe ojuhu hogarã, ha mbyjuʼi ojaitypo haguã, nde altar* ypy rupi oja haguãme hupiʼa, Tupã, opa mbaʼe jára, Tupã, che ruvicha guasu.   Ovyʼaite vaerãpa umi nde rógape oikóva ha opa ára nde reropurahéiva!   Ovyʼaite vaerãpa umi nde pype ojuhúva pytyvõ oñepyrũvo oguata nde rape rupi.   Ohasávo ñu Tesay hérava rupi umi yvu opupupa, ha ama hoʼa ñepyrũva opa mbaʼe omoheñói.   Imbaretevéne ohóvo hikuái, oguahẽ meve Siónpe, ha Tupãme ohecha.   Tupã ore Jára, nde puʼakapáva, ehendu che ñemboʼe. Che rendu Tupã, Jacob Jára.   Tupã, eipytyvõ ore ruvicha guasúpe, ehovasa ne rembiporavópe.   Aikoseteve peteĩ árante jepe nde róga guýpe, aiko rangue mil ára oimehápe rei. Aikoseve nde róga rokẽ rerekuárõ, aiko rangue iñañáva róga guýpe.   Ñandejára niko kuarahýicha ñande resape ha oñangareko ñande rehe. Haʼe ñande rayhu, ñane mbojerovia ha ohovasa mayma heko porãvape.   Salmo, Coré raʼy kuéra rembiapokue.   Ore Jára, nde pyʼa porã vaekue ne retã ndive, Jacob ñemoñarépe tetã mombyrýgui regueru jey.   Nde resarái vaekue ne retã reko vaígui, iñangaipa reheja rei chupe kuéra.   Nde pochýgui repoi vaekue, ha reheja ne ñekoʼõigui.   Ore Jára, ore renohẽva jejopy vaígui, ore mopuʼã jeýna ha anive nde pochy ore ndive.   Nde pochy piko ndopa moʼãi voi? Opa ára piko nde pochýta ore ndive?   Ndereheja moʼãi piko roikove, ore ne retãgua rovyʼa haguã?   Ore Jára, ore poriahurereko kena ha ore renohẽ jejopy vaígui.   Ajapysakáta Tupã heʼívare. Haʼe heʼi omeʼẽtaha pyʼa guapy hetãme ha umi hese ojeroviávape anive haguã ojavy hikuái.   Hiʼaguĩ ára haʼe oguenohẽ haguã jejopy vaígui umi chupe omombaʼévape. Tupã, nde reko mimbipa ojekuaáne ore yvýpe.   Mborayhu ha añete oñuguãitĩne, pyʼa guapy ha teko joja oñoañuáne.   Añete heñóine upe yvýgui, ha teko joja yvágagui omaʼẽne.   Ñandejára, haʼete voi omeʼẽta ñandéve iporãva, ha ko ñande yvy omeʼẽta hiʼa.   Che rendu kena Tupã. Mboriahu niko che ha vaípe ajecha.   Eñangareko che rehe, nde rehe niko ajerovia. Eipeʼa jejopy vaígui ne rembiguái nde rehe ojeroviávape.   Che poriahurereko kena Tupã, ndéve ajerure asy ára pukukue.   Che mbopyʼa rory Tupã, ne rendápe che ñemboʼe amoguahẽ.   Tupã, nde niko ne mbaʼe porã ha reheja rei oréve ore rembiapo vaikue. Ne renyhẽ mborayhúgui umi ne mombaʼévape guarã.   Há Tupã, ehendu che ñemboʼe. Ejapysaka ko ndéve ajerure asývare.   Ndéve añemboʼe asy aime vai jave nde che pytyvõgui.   Ore Jára, ndaipóri ndeichagua tupã. Ndaipóri ojapóva umi mbaʼe nde rejapóva.   Ore Jára, opa tetã niko ne rembiapokue, oúne oñesũ ne renondépe ha ne mombaʼe guasúne hikuái,   nde tuicha ha rejapógui mbaʼe hechapyrãva. Nde añónte niko Tupã.   Há Tupã, ehechauka chéve nde rape ikatu haguã aiko nde reipotaháicha. Che mbopyʼa peteĩ nde réra amombaʼe haguã.   Tupã che Jára, che pyʼaite guive ndéve apurahéine ha nde réra amombaʼéne.   Nde niko che rayhu eterei, nde rehejái vaekue haʼa omanóva ohohápe.   Há Tupã! Umi oñemohaʼenteséva opuʼã che rehe, umi teko vai atýra che jukase, nde hegui oikuaaseʼỹ rehe mbaʼeve.   Nde katu che Jára, Tupã reporombyasy katúva ha nde pyʼa porãva, nde pochy kuaaʼỹva ha reporohayhu etéva, ha avavépe neremboykéi.   Emaʼẽ che rehe ha che poriahurereko, che renohẽ jejopy vaígui ha che mombarete.   Ehechauka chéve ne pyʼa porãha che ndive, upéicha ramo umi che rayhuʼỹva opytáne otĩ, ohechávo nde che pytyvõ ha che mbovyʼaha, Tupã. Tupã omopuʼã hogarã umi yvyty marangatúpe.   Opa Israel táva apytégui Sión hína upe haʼe ohayhuvéva.   Heta mbaʼe neporãva niko ojeʼe, nde rehe, Tupã táva:   “Egipto ha Babilonia ne ndive oĩ. Filistea, Tiro ha Etiopía nde rehegua voi.”   Kóicha ojeʼéne táva Sión rehe: “Kóva ha amóva niko upépe ára resa ohecha vaekue. Upe Yvatetegua, haʼete voi, pe táva omopuʼã.”   Tupã omoĩvo tetã nguéra réra kuatiáre, heʼíne umívare: “Kóva niko upépe ára resa ohecha vaekue.”   Purahéi ha jerokýpe heʼi joáne hikuái: Koʼápe ajuhu opa mbaʼe iporãva. Hemán rembiapokue, hasýva ha ohasa asýva peguarã.   Tupã che Jára, che renohẽva jejopy vaígui, ára aha pyhare niko ndéve asapukái.   Ejapysaka ngaʼu che rehe ha rehendu che rembijerure!   Mbaʼe vai mante ojejapete che rehe ha amanótantema voi.   Che piru che kã ha omano vaekuéichama ajerereko.   Teʼõngue apytépe añemombo ha umi ñorãirõme ojejuka vaekuéicha yvy kuápema aime. Umívare niko nde na ne manduʼa véima, nde pógui ojepeʼa haguére.   Yvykua ruguápe niko che mombo, umi ipypuku ha iñypytũveha rupi.   Nde pochykue añandu che apére, ipohýi ha che mbopytupáta.   Che irũ nguéra remondyipa che hegui, ojeguarupa che hegui hikuái. Aiko iñapytĩmby mamove nda che jái.   Rasa che rasẽgui ndahecha porã véima. Ára koʼẽre niko ndéve asapukái Tupã, ha yvágare che pojái.   Nde pokatu ngaʼu piko rehechauka omano vaekuépe? Teʼõngue piko opuʼãva ne mombaʼe guasu?   Ne mborayhu ha nde reko jeroviaha ngaʼu piko ojekuaa omanóva oĩháme?   Umi iñypytũháme opa mbaʼe opahápe tesaráipe: piko ojekuaa umi mbaʼe hechapyrãva nde rejapóva?   Che katu che Jára, ndéve ajerure asy, koʼẽ vove ndéve añemboʼe.   Che Jára, mbaʼére piko che mboyke? Mbaʼére piko rekañy che hegui?   Che mitã guive che rasy ha vaípe ajecha, nde che mondýi ha che mbopyʼa tarova.   Reity che ári nde pochy, che mondýi ha che rundi.   Ára pukukue ýicha osyry ha che añuãmba.   Etán rembiapokue.   Tupã, opa ára aropurahéita ne mborayhu tuichaiteha. Opavavépe aikuaaukáta nde reko jeroviaha.   Aikuaaukáta ne mborayhu mbaʼe opaʼỹvaha, nde reko jeroviaha naiñambueivaha, naiñambueiháicha upe yvága.   ‘Ne ñemoñare ndopa moʼãi arakaʼeve, haʼe kuéra mburuvicha guasúta ojoapykuéri nde rire.’” ,   Che Jára, yvága tomombaʼe ne rembiapokue, ha imarangatúva aty nde reko jeroviaha.   Che Jára, máva piko ne mbojoja amo yvate? Máva piko ndéicha umi yvágape oikóva apytépe?   Tupãgui ojekyhyje imarangatúva apytépe. Ndojekyhyjéi avave ijere rupi oĩvagui ojekyhyjeháicha chugui.   Tupã ore Jára, nde puʼakapáva, Máva piko ndéicha? Nde ne mbarete, ha nde reko jeroviaha ne añuãmba.   Yguasu niko oĩ nde po guýpe, ipochy ramo, nde remokirirĩ.   Pe tymba ñarõ y pegua teʼõnguéicha yvýre reipete. Umi nde rehe oñemoĩva remosarambi nde pyapy mbaretépe.   Yvága niko ne mbaʼe ha ko yvy avei. Ko yvy ne rembiapokue ha opa mbaʼe ipype oĩva.   Nde rejapo Yvatévo gotyo ha Yvy gotyo, yvyty Hermón ha Tabor nde réra ogueropurahéi.   Nde po ha nde pyapy imbarete, yvate nde akatúa rehupi.   Teko jojápe ha hekopete rejapo opa mbaʼe, ne mborayhu ha nde reko jeroviaha ojekuaa umi mbaʼe rejapóvape.   Che Jára, ovyʼaite vaerãpa pe tetã torypápe ne mombaʼe kuaáva, ha oguatáva nde resa renondépe,   nde rérape ovyʼa opa ára, ha nde reko joja omokyreʼỹ chupe kuéra.   Nde remombarete ha rembotuicha chupe, ha remombareteve katu ne pyʼa porãgui hendive.   Ore Jára, nde remoĩ oñangareko vaerã ore rehe, remoĩ oréve ore ruvicharã nde haʼégui Israelgua imarangatúva.   Yma rejechauka vaekue umi nde rehe ojeroviávape ha ere vaekue: “Kuimbaʼe ikatupyrývape aipytyvõ, iporavopyrévape ahupi.   Che rembiguái Davídpe ajuhu ha añohẽvo iñakãre ñandy ryku marangatu amoingo mburuvicha guasúrõ.   Chupe opa ára aipytyvõne ha amombareténe.   Hese opuʼãva ndaipuʼakái chéne hese, ndojopýi vai chéne chupe iñañáva.   Hese opuʼãvape hovake ahundíne, hese ijaʼeʼỹva yvýre aitýne.   Chupe ahayhúne ha namboykéi chéne, ha che rupi imbaretevéne uvei.   Yguasu Mediterráneo guive Éufrates ysyry peve amoĩne ipo guýpe.   Heʼíne chéve haʼe: ‘Nde hína che ru, Tupã che renohẽva jejopy vaígui ha reñangarekóva che rehe.’   Ajapóta chupe che raʼy ypykue, mburuvicha guasu tuichavéva yvy ári.   Chupe ahayhúne opa ára, che ñeʼẽ chupe ameʼẽva rehe napyrũi chéne.   Iñemoñare hendaguépe oguapýne opa ára, yvága oiko aja.   Haʼe kuéra omboyke ramo che rembiapoukapy, ha ndojapói ramo che rembipota,   haʼe kuéra omboyke ramo che ñeʼẽ, ha ndojapói ramo umi mbaʼe che aipotáva,   che rehe opuʼã haguére tukumbo ambopúne ijapére, ha teju ruguáipe amyengoviáne hembiapo vaikue chupe kuéra.   Che mborayhu David rehe katu ndopái chéne, che reko jeroviaha ndahekýi chéne.   Che ñeʼẽ chupe ameʼẽ vaekuére napyrũi chéne, ha ndahejái chéne ajapoʼỹre umi mbaʼe haʼe vaekue chupe.   Che, che marangatúva, ameʼẽma che ñeʼẽ: “Nda che japúi chéne Davídpe.”   Iñemoñare hendaguépe oguapýtane opa ára, kuarahy omimbi aja,   jasy ohesape aja, ha yvága oiko aja.”   Nde katu nde pochy, remboyke ha remomichĩ ne rembiporavópe.   Repyrũ ne ñeʼẽre remeʼẽ vaekue ne rembiguáipe, yvýre reipete mbaʼe jegua iñakãre oĩva.   Itápia kuéra rembokua, ha itáva kuéra yvýre reitypa.   Opa ohasávante oike omonda, ha ijere rupi oikóva hese opukapa.   Nde rupi umi hese ijaʼeʼỹva ipuʼaka hese, ha umívape nde rembovyʼa.   Ikyse puku kuéra rehãingapa chugui, ha ñorãirõme nereipytyvõi.   Tuicha remomichĩ chupe, ha mburuvicha guasuhágui reity yvýre.   Hekove remombyky, ha ñemotĩ mante reʼuka chupe.   Há che Jára! Arakaʼe peve piko rekañýta che hegui? Nde pochy piko hendýta che rehe tatáicha?   Há che Jára! Ne manduʼa kena mbykyha che rekove. Yvypóra ne rembiapokue ndoikove pukuiha.   Máva piko umi omanoʼỹva, térã ndohóiva omanóva ohohápe?   Há che Jára! Mbaʼe piko oiko raʼe ne mborayhu tenonderégui, ha nde reko jeroviaha David ndive?   Há che Jára! Ne manduʼa kena mbaʼéichapa ojejahéi ne rembiguáire. Che apére niko hoʼapa umi ñeʼẽ vai.   Há che Jára! Upéicha niko ojahéi ore rehe umi ore rehe ijaʼeʼỹva. Péicha ojahéi hikuái ne rembiporavópe.   Ojepurahéi haguã mbaraka Gat peguáva reheve. David rembiapokue.   Tupã ore Jára, herakuã porãite nde réra ko yvy ape ári. Yvága peve oguahẽ.   Mitã nguéra ha okambúva purahéipe remopuʼã óga yvate, oĩgui oñemoĩva nde rehe, umívape rehundi ete haguã.   Amaña ramo yvágare upe ne rembiapokuére, jasy ha mbyja kuérare hendápe remoĩ vaekue,   haʼe che jupe: Máva piko yvypóra, ne manduʼa haguã hese?   Michĩ remomichĩve tekove yvágape guágui, ha yvate chupe rehupi ha rembotuicha.   Mburuvicha ramo remoĩ chupe ne rembiapokue ári, opa mbaʼe ipo guýpe remoĩ:   ovecha ha guéi kuéra, ha opa tymba saite,   guyra kuéra yvágare ovevéva, pira ha opa umi mbaʼe ýpe oikóva.   Ore Jára, nde upe ore moʼãva opa ára, ha ymaite guive.   Umi yvyty opuʼã mboyve, ko yvy ojejapo mboyve, ymaite guive opa árape guarã, nde hína Tupã.   Nde upe yvypórape remondóva oiko haguã chugui yvy chupe kuéra erévo: “Tapeho jey yvýpe pepa.”   Mil áño niko ndéve guarã ku ára ohasa vaekuéicha, opa jeýmava, térã ku pyhare mbykýicha, pyaʼe ohasáva.   Ku jake ramo guáicha sapyʼaite reraha chupe kuéra, ku ñana heñói vaicha, koʼẽ vove.   Pyhare heñói ha ipoty, kaʼaru haviru ha ipiru.   Nde pochy niko ore porupa, ha ndoroikuaái upe rojapótava.   Ore rembiapo vaikue remoĩ ne renondépe, ha umi ñemiháme roguerekóva rehechapa.   Nde pochýgui ore ndive remombyky ore rekove, ha áño rohasáva ore pytúicha mbyky.   Amo 70 áño rupi jaikove, imbaretevéva ohupyty 80, heta ñambaʼapo pohýi ha jahasa asy rei, umíva pyaʼe ohasa ha upéicha avei ñande rekove.   Mávapa oikuaáta mbaʼeichaitépa reporomongyhyje nde pochy vai ramo?   Ehechauka oréve ore rekove mbykyha ikatu haguã ore akã guapy.   Ore Jára, eju ore rendápe! Arakaʼe peve piko reñehaʼarõukáta? Ore poriahurerekóna. Ore niko ne rembiguái hína.   Ára koʼẽre ore myenyhẽ ne mborayhúgui ikatu haguã ore pyʼa rory roikove aja pukukue.   Umi ára nde ore mbohasa vai haguére, umi áño ore jopy vai haguére, emyengovia oréve ára porãme.   Ne rembiguái kuéra apytépe tojehecha ne rembiapo, ha itaʼýra kuéra apytépe nde reko mimbipa.   Tupã Ñandejára imbaʼe porãva ta ñande rovasa ha ta ñane pytyvõ ñasẽ porã haguã opa mbaʼépe. Upe oikóva upe Yvatetegua ãme, ha oñemoĩva upe Ipuʼakapáva guýpe,   heʼi Ñandejárape: “Tupã, nde hína upe che moʼãva, nde rehe che ajerovia.”   Ndohejái chéne reʼa ñuhãme, térã mbaʼasy oporojukávape.   Nde ahoʼíne ipepópe ha iguýpe reñemoʼãne. Heko jeroviaháva oñangarekóne nde rehe.   Pyharekue nderekyhyje moʼãi mbaʼeve oporomondýivagui ha arakue huʼy ojepoívagui.   Nderekyhyje moʼãi mbaʼasy pyhare oguahẽvagui, térã araitépe oporojukávagui.   Nde asu gotyo omano ramo mil, ha nde akatúa gotyo 10 mil, ndéve mbaʼeve ndojehúi chéne.   Nde resahóvo hese kuéra rehecháta mbaʼéichapa oñemyengovia heko vaívape hembiapo vaikue.   Ñandejára nemoʼã haguére ha upe Yvatetegua oñangareko haguére nde rehe,   mbaʼeve ivaíva ndojehu moʼãi ndéve, mbaʼasy noguahẽ moʼãi nde rógape.   Tupã heʼíta hemimbou  kuérape oñangareko haguã nde rehe mamo reikoha rupi.   Haʼe kuéra ipópe nde rerekóta ani haguã reñepysãnga mbaʼeveichagua itáre.   Jaguarete ha mbói apyte rupi reguatáne, jaguarete raʼy rusu ha opaichagua mbóire repyrũmbáne.   “Haʼe oñemoĩgui che pópe anohẽta chupe jejopy vaígui, haʼe che kuaágui añangarekóta hese.   Purahéi pytuʼuha árape guarã.   Ajépa iporãite reñemombaʼe guasúrõ, ore Jára. Ajépa iporãite nde réra ojereropurahéi ramo Tupã Yvatetegua.   Ne mborayhu aropurahéita pyhareve, ha nde reko jeroviaha pyharekue,   árpa ha mbaraka púpe.   Ore Jára, umi mbaʼe rejapóva che mbovyʼa, ne rembiapokue vyʼa pópe aropurahéita.   Ore Jára, ajépa tuichaite umi ne rembiapokue, ha mbaʼeichaitépa hypyʼũ umi ne rembipota.   Umi ivýrova añónte koʼã mbaʼe ndoikuaái, itavývante koʼã mbaʼe ndohecha kuaái.   Ñanáicha umi hembiapo vaíva opuʼã ramo, ha iñañáva jajuhu ramo opa rupi rei, oñehundiete haguãnte koʼãva oĩ.   Nde katu ore Jára, opa árape amo yvate reime.   Ore Jára, ehecha mbaʼéichapa oñehundi umi nde rayhuʼỹva, ha mbaʼéichapa isarambi umi mbaʼe vai apoha.   Tóro ñarõicha che mombarete, che akãre reñohẽ ñandy ryku ryakuã porã.   Ahecháne oñehundi ramo umi che rehe oñemoĩva, ahendúne hasẽ ramo umi tekove ahẽ.   Ku mbokaja ipotývaicha opuʼãta imarangatúva ha tajýicha oikove pukúta.   Ojoguáta umi yvyra oñeñotỹva Ñandejára tupaópe ha umi Tupã rogaguy rupi ipotývape.   Ituja rire jepe hiʼáne ha akóinte imbarete ha hovyũ asýne.   Mburuvicha guasu hína Ñandejára. Ñandejára oñeñuã mimbipápe ha ojekuʼakua pokatúpe. Hatã yvy omohenda, ndokuʼéi chéne arakaʼeve.   Upe nde guapyha oĩ ymaite guive ha nde katu opa ára reikove.   Ore Jára, umi ysyry niko okororõ, umi ysyry hatã hyapu.   Nde katu ore Jára, amo yvate, ne mbareteve umi ysyry ha umi yguasu pochýgui.   Ore Jára, umi ne rembiapoukapy niko mbaʼe ijeroviapýva hína. Teko marangatu ombojegua nde tupao opa ára. Tupã ore Jára remyengoviáva opavavépe hekoitépe, ejehechauka umi nde rehe oikotevẽvape.   Nde rembojovakéva opavavépe, epuʼã emyengovia umi oñemohaʼentesévape.   Ore Jára, arakaʼe peve piko oiko porãta umi hembiapo vaíva?   Arakaʼe peve piko oñeʼẽ hatã ha oñemohaʼenteséta umi tekove ahẽ?   Ore Jára, haʼe kuéra oñemboharái opa ne mombaʼévare, ha ojopy pohýi umi ne retãgua ndive.   Kuña iména manóva, okaragua ijapytépe oikóva, ha tyreʼỹ nguéra jepe ojuka hikuái.   Heʼi hikuái: “Ñandejára niko ndohechái mbaʼeve, Israel Tupã ndoikuaái ko jajapóva.”   Pehendu peẽ výro atýra! Mbaʼéicha piko nda pejecha kuaái?   Upe omeʼẽ vaekue peẽme pende apysarã, piko nohendu moʼãi? Upe omeʼẽ vaekue peẽme pende resarã, piko ndohecha moʼãi?   Upe oheko mboʼéva opavavépe, upe omoarandúva opavavépe, piko nomyengovia moʼãi peẽme pene rembiapo rehe?   Ñandejára oikuaa mbaʼépa yvypóra oguereko iñakãme, ha oikuaa porã umíva umi mbaʼe výro reiha.   Ore Jára, ovyʼaite vaerãpa upe nde reheko mboʼéva, upe ne rembiapoukapýpe remoarandúva.   Pyʼa guapýpe remoingóne ohasa asy rire, heko vaívape ojejoʼo aja ijyvykuarã.   Ñandejára ndahesarái moʼãi hetãguágui, ndoheja moʼãi haʼeño umi imbaʼévape.   Teko joja ojehecha jeýne ñembojovakehápe, ha umi imarangatúva ojapóne heko jojáva.   Mávapa oñemoĩta che ykére iñañáva rehe apuʼãvo? Mávapa opuʼãta che ndive hembiapo vaívare?   Ñandejára na che pytyvõi rire, omanóva ohohápema kirirĩháme aĩ vaerã moʼã.   Añandúvo che pysyrỹitaha ne mborayhu che mombarete che Jára.   Jepyʼapy oguapy pohýi ramo che ári, nde che angapyhy ha che mbovyʼa.   Ikatúta piko oĩ ne ndive teko joja omokarẽva, térã hembiapo vai omoĩ ramo tembiapoukapy ramo?   Umíva oñemoĩ heko jojávare, ha reiete ojuka hembiapo vaiʼỹvape.   Ñandejára upe che moʼãva, Tupã upe che rehe oñangarekóva.   Haʼe omyengoviáta chupe kuéra hembiapo vaikuére, chupe kuéra ohundíta iñaña haguére. Tupã Ñandejára ohundíta chupe kuéra. Peju japurahéi Ñandejárape vyʼa pópe. Japurahéi upe jejopy vaígui ñane renohẽvape.   Ñaguahẽ hendápe ha chupe ñamombaʼe, chupe japurahéi.   Ñandejára Tupã ipokatúva hína, haʼe oĩ opaichagua tupã ári.   Ipópe oĩ umi tugua pypuku, imbaʼe umi yvyty ijyvatevéva.   Yguasu imbaʼe, haʼe ojapo haguére, ha ko yvy, ipópe ojapo vaekue.   Peju ñañesũ ha ñamombaʼe guasu chupe. Ñañesũ ñande apohare, Ñandejára renondépe.   Haʼe hína Tupã Ñandejára, ñande katu hetãgua ha ovecha iñu megua. Hángaʼu raʼe pehendu heʼi ramo:   “Ani pende pyʼa hatã Meribápe guaréicha, Masápe pejapo haguéicha, yvy ojeikoʼỹháme.   Upérõ pende ru kuéra ypykue opuʼã vaekue che rehe ohecha ramo jepe umi mbaʼe ajapo vaekue.   Umívagui ajeguaru 40 áño  pukukue, ha haʼe: ‘Koʼãva ipyʼápe opia tape porãgui. Ndojapói upe che haʼéva.’   Pochýpe che rérare haʼe vaekue: ‘Koʼãva ndoike moʼãi upe aporomombytuʼutahápe.’” Peropurahéi Ñandejárape purahéi pyahu. Topurahéi Ñandejárape opa ko yvy.   Pepurahéi Ñandejárape, héra pemombaʼe. Opa árape pemoherakuã haʼe oporoguenohẽha jejopy vaígui.   Pemombeʼu opa tetã rupi ha maymávape, haʼe tuichaha, ha umi mbaʼe hechapyrãva haʼe ojapóva.   Ñandejára tuicha hína, chupe ñamombaʼe guasu vaerã, chugui jakyhyjeve vaerã opa tupãgui.   Umi mbaʼe tetã nguéra oguerekóva tupã ramo, umíva taʼãnga reínte. Ñandejára katu yvága apohare hína,   teko jajái ha teko mimbipa ijerére oĩ, hekoha iporãitéva pokatúgui henyhẽ.   Pemombaʼe guasu Ñandejárape opa tetã nguéra, pemombaʼe guasu Ñandejárape haʼe ipokatu ha omimbipágui,   pemombaʼe guasu Ñandejárape héra tuichágui, itupao róga guýpe pemoguahẽ pene mbaʼe kuaveʼẽ.   Pemombaʼe guasu Ñandejárape ojehechaukáva heko marangatúpe. Opa yvypóra henondépe toryrýi.   Tojeʼe opa tetã rupi: “Ñandejára ñande ruvicha guasu hína”. Hatã omoĩ hendápe ko yvy, ha ndaipóri omonguʼéva. Haʼe oisãmbyhy teko jojápe tetã nguéra.   Tovyʼa yvága ha yvy. Tosununu pe yguasu ha opa ipype oĩva.   Tovyʼa umi ñu ha opa mbaʼe ipype oĩva. Vyʼágui tosapukái umi yvyra kaʼaguy pegua.   Tojepurahéi Ñandejára renondépe, haʼe ou ko yvy oisãmbyhy haguã. Teko jojápe ko yvy oisãmbyhýta, ha añetépe tetã nguéra. Ñandejára mburuvicha guasu hína. Ko yvy tuichakue tovyʼa, umi yvy y mbyte rupi oĩva tovyʼa.   Arai ypytũ oñuãmba chupe, teko hekopegua ha teko joja iguapyha ramo oguereko.   Tata rendy oho henonderã ha ombokusugue ijaʼeʼỹha opa rupi.   Ára verápe haʼe ohesape opa mbaʼe, yvy upéva ohechávo, osusũmba.   Umi yvyty araitýicha hykupa Ñandejára renondépe. Haʼe opa ko yvy Jára hína,   yvága heko joja omoherakuã ha maymáva ohecha heko mimbipa.   Otĩ umi taʼãnga omombaʼéva, umi tupã guaʼu rehe ojeroviáva. Tupã nguéra oĩ haguéicha henondépe oho ojeity.   Sión ha táva kuéra Judá pegua ovyʼa ohendúvo ne rembipota, ore Jára.   Nde ore Jára Yvatetegua, reime opa ko yvy ári, opa tupã nguéra ári.   Ore Jára, nde rehayhu umi mbaʼe vai ndojaposéivape, reñangareko umi nde rehe ojeroviávare, ha renohẽ chupe kuéra umi iñañáva po guýgui.   Koʼẽ pyahu iñapysẽ heko jojávape, vyʼa katu heñói imarangatúvape.   Ñandejára rérape pevyʼa peẽ pende reko jojáva, ha pemombaʼe guasu héra marangatu. Pepurahéi Ñandejárape purahéi pyahu, mbaʼe hechapyrãva ojapógui haʼe. Ipyapy mbarete ha imarangatúgui ipuʼaka opa mbaʼére.   Ñandejára ohechauka ipokatu, tetã nguérape ohechauka heko jojaha.   Imanduʼa imborayhu ha heko jeroviaháre tetã Israel ndive guarã. Yvy jerekuévo ojehecha Tupã ipuʼakaha opa mbaʼére.   Tojererohory Ñandejára yvy jerekuévo, purahéi rory tosoro ha tojevyʼa.   Árpa púpe Ñandejárape tojepurahéi, mbaraka púpe chupe tojepurahéi.   Turu ha trompéta púpe tojepurahéi Ñandejára, ñande ruvicha guasu renondépe.   Yguasu ha ipype oĩva tahyapupa, yvy ha opa ijapére oikóva.   Umi ysyry tojepopete, ha yvyty kuéra tosapukái joa vyʼágui.   Tojepurahéi Ñandejára renondépe oúgui ko yvy oisãmbyhy haguã. Haʼe oisãmbyhýta yvy teko jojápe ha tetã nguéra teko marangatúpe. Ñandejára mburuvicha guasu, toryrýi tetã nguéra. Oguapyha oĩ umi tekove ipepóva ári, tovava yvy.   Ñandejára tuicha hína Siónpe, opa tetã ári haʼe oĩ.   Tojererohory héra guasuete omimbipáva. Haʼéko imarangatu!   Nde hína mburuvicha guasu, nde pokatu ha rehayhúva teko joja. Ndete voi remoĩ mbaʼéichapa ojeiko vaerã. Nde, teko jojápe, resãmbyhy Israel guápe.   Pemombaʼe guasu Tupã Ñandejárape. Peñesũ henondépe, Haʼe imarangatu hína!   Moisés ha Aarón Tupã paʼi kuérava, Samuel katu peteĩ umi héra ohenóiva. Oñemboʼe Ñandejárape, ha haʼe ohendu chupe kuéra.   Tupã oñeʼẽ hendive kuéra arai ñemboʼy guive, ha haʼe kuéra ojapo hembiapoukapy, haʼe omeʼẽ vaekue chupe kuéra.   Tupã ore Jára, nde rejapo vaekue opa mbaʼe haʼe kuéra ojejuréva ndéve, ha heta jey reheja rei chupe kuéra ijejavykue. Upéicha avei, remyengovia chupe kuéra hembiapo vaikuére.   Peropurahéi Tupã Ñandejárape. Pemombaʼe guasu chupe ijyvyty marangatúpe, Tupã Ñandejára imarangatu! Ojepurahéi haguã mymby ha árpa púpe. David rembiapokue.   Ñandejára, che pyʼaite guive romombaʼe guasuse, ne rembiapo kueraita rehe che manduʼase.   Nde, amo yvatete reiméva, vyʼágui roguerosapukái ha aropurahéi nde réra!   Che rehe ijaʼeʼỹva oguevi ne renondépe, oñepysãnga, hoʼa ha omano.   Nde niko nde reko joja, ha reime nde guapyhápe che mbojovake haguã hekópe.   Heko vaívape remongavaju, iñañávape rehundi, ha oiko chugui kuéra tesarái.   Nde rehe ijaʼeʼỹva omano, itáva kuéra oñehundi ha tesaráipe opa rei.   Ñandejára niko mburuvicha guasu opa árape guarã, oñemoĩma omohenda haguãicha opa mbaʼe,   oisãmbyhy ko yvy teko jojápe, ha omyakã tetã nguéra hekoitépe.   Ojeguereko vaíva Ñandejára rendápe oguahẽ, ha haʼe chupe kuéra oipytyvõ. Ñandejára hese kuéra oñangareko jejopy vaípe.   Upe nde kuaáva, nde rehe ojerovia, neremboykéigui ne rendápe oguahẽvape.   Pepurahéi Ñandejárape Siónpe oguapýva, peikuaauka opa rupi hembiapokue.   Tupã imanduʼa imboriahúvare, ha imbaʼe jerurégui ndahesaráiri. Haʼe ojahéi umi ojopy vaíva mboriahúvape.   Ñandejára che poriahurereko kena. Nderehechái piko mbaʼéichapa che jopy vai umi che rehe ijaʼeʼỹva? Amanótama niko. Ejúna che renohẽ mano rãiguágui.   Jerusalénpe, opavave rovake, rogueropurahéine, aikuaaukáne avyʼaha nde rupi aikove haguére.   Heko vaíva hoʼa yvykuápe haʼe voi ojoʼo vaekuépe, ipy paʼã upe ñuhãme haʼe omoĩ vaekuépe.   Ñandejára ojekuaauka ha omoĩ opa mbaʼe hendápe. Heko vaíva omoĩ ñuhã ha haʼe jeýnte hoʼa pype.   Iñañáva omanomba, ha upéicha avei umi Tupãgui hesaráiva.   Imboriahúvagui Tupã ndahesarái, ha umi haʼe kuéra ohaʼarõva ndopa reíri chéne.   Epuʼã Ñandejára. Anítei avave oñembotuicha ne renondépe, toñemboja heko vaíva ne rendápe rembojovake haguã.   Ahecha vaekue ambue Tupã remimbou ipuʼakapáva, oguejýva yvágagui ojejahoʼi araípe, iñakã ári jýi,  hova overa kuarahýicha ha umi hetyma katu haʼete horkon hendýva.  Ogueraha ipópe peteĩ kuatiañeʼẽʼimi, ha omoĩ ipy asu, yguasu ári, ha ipy akatúa yvy ári.  Ha osapukái hatã, jaguarete guasu okororõvaicha. Ha pe osapukáivo, 7 ára sunu oñehendu avei.  Oñehendu rire umi 7 ára sunu, ahai moʼã kuatiáre ha upe jave ahendu yvate guive heʼíva: “Esella umi 7 ára sunu heʼi vaekue, ha ani remoĩ kuatiáre.”   Ha upépe, pe Tupã remimbou ahecha vaekue omoĩ ipy yguasu ha yvy ári, ohupi ipo akatúa yvate,  ha oñeʼẽ meʼẽ pe opa ára oikovévare, pe yvága, yvy, yguasu ha opa mbaʼe oĩva ipype kuéra apohare. Ha heʼi: “Opátama ára,  pe oguahẽvo Tupã remimbou ombopu haguã ituru mante, upépe oikóta Tupã rembipota ñemimby, haʼe omomarandu hague voi hembiguái kuéra umi maranduhárape.”   Pe ñeʼẽ che ahendu vaekue, ha yvágagui osẽva, oñehenduka jey chéve, ha heʼi chéve: “Tereho ha ejapyhy pe kuatiañeʼẽʼimi oguerekóva ipópe pe Tupã remimbou omoĩva ipy yvy ha yguasu ári.”  Aha hendápe ha ajerure chupe upe kuatiañeʼẽʼimi, ha heʼi chéve: “Kóina ha heʼu, nde jurúpe eíraicha heʼẽta, nde pyʼápe katu iróta.”   Aipyhy che pópe upe Tupã remimbou kuatiañeʼẽʼimi ha haʼu; ha che jurúpe añandu eíraicha heʼẽ, ha amokõ vove katu añandu iro che pyʼápe.   Ha upépe heʼi chéve hikuái: Tekotevẽ remomarandu jey, heta táva, tetã, ñeʼẽ ha mburuvicha guasu rehegua.” Oñemeʼẽ chéve peteĩ yvyra ahaʼã haguã, ojoguáva yvyra puku taʼãhápe, ha ojeʼe chéve: “Epuʼã ha ehaʼã Tupã Tupao  ha altar ha umi upépe omombaʼe guasúvape.  Ha ani rehaʼã pe Tupao rokára, upéva oñemeʼẽ umi heko jeroviahaʼỹvape, opyrũmbátava hikuái táva marangatúre 42 mése pukukue.   Ha che amondóta mokõi mbaʼe rechaha, oñemondéva ao anambusúpe, omomarandu haguã, 1.260 ára pukukue.”   Koʼã mokõi mbaʼe rechaha hína, umi mokõi olívo ha umi mokõi tataindy renda oĩva pe yvy tuichakue Jára renondépe.   Oimérõ ojaposéva hese kuéra ivaíva, oity tata ijuru rupi, ohapypaitéva umi hese kuéra ijaʼeʼỹvape; upéicha omanóta oimeraẽ ojaposéva hese kuéra ivaíva.  Oguereko hikuái puʼaka omboty haguã pe yvága, okyʼỹ haguã omomarandu aja pukukue,  ha oguereko avei puʼaka ojapo haguã ýgui tuguy,  ha oporombohasa asy haguã yvy tuichakue opaichagua sarambi guasúpe,  haʼe kuéra oipotaha peve.   Ha ágã omarandupa vove hikuái, pe tymba vai guasu osẽva yvykua pypukúgui  ohóta orãirõ chupe kuéra, ha ipuʼakáta ha ojukáta chupe kuéra.   Heʼõngue kuéra ojepysóta pe oka ojeguataháre táva guasu tuichakue ojehupi haguépe kurusúre Ijárape, espíritu rehegua ñeʼẽme hérava Sodoma  ha avei Egipto.  Ha mbohapy ára ha peteĩve mbyte rupi, yvypóra opaichagua táva pegua, oñeʼẽva opaichagua ñeʼẽme, opa tetã peguáva ohecháta heʼõngue ha ndoheja moʼãi oñeñotỹ.  Umi oikovéva yvy ári ovyʼáta imanóre. Ovyʼaitereígui omeʼẽta ojupe jopói, umi mokõi maranduhára niko ombohasa asyeterei vaekue chupe kuéra.   Mbohapy ára ha peteĩve mbyte rupi rire katu, Tupã omoingove jey chupe kuéra ha opuʼã jey hikuái,  ha umi ohecha vaekue koʼã mbaʼe okyhyjepa.  Ha upe jave, umi mokõi mbaʼe rechaha ohendu hikuái ñeʼẽ hatã oúva yvágagui, heʼíva: “Pejupi koʼápe!” Ha ojupi hikuái yvágape peteĩ arai ári,  ha umi ijaʼeʼỹva hese kuéra ohecha.  Upe javete oiko peteĩ yvy ryrýi nde tuicháva,  ha upe yvy ryrýi rupi hoʼa 10gui peteĩ vore upe táva guasu, ha 7.000 yvypóra omano. Umi oikovéva gueteri, kyhyjégui omombaʼe guasu Tupã, yvágape oĩvape.   Ohasa upe sarambi guasu, ha pyaʼeténte oúta pe mbohapyha.   Pe Tupã remimbou 7ha ombopu ituru, ha oñehendu oñeʼẽ hatãva yvágape, heʼíva: “Pe yvy ñesãmbyhy Tupã ha Hemimbou mbaʼéma, ha oisãmbyhýta opa ára guarã.”   Umi 24 karai myakãhára oguapýva Tupã renondépe, ojayvy yvy peve ha omombaʼe guasu Tupãme,  heʼívo: “Romeʼẽ ndéve ore aguije, Tupã, ore Jára ipuʼakapáva, nde haʼe vaekue ha haʼéva, reipyhy niko nde puʼakapa ha reñepyrũ reisãmbyhy.   Tetã nguéra ipochy joa; ha oguahẽ nde pochyha ára, upe ára rembojovake vaerãha umi omano vaekuépe; umi ne mbaʼévape ha umi omombaʼéva nde rérape, ta michĩ térã ta tuicha; ha rehundíta umi yvy ohundívape.”   Ha upévo ojepeʼa Tupã Tupao oĩva yvágape, ha upe Tupaópe ojehecha karameguã iñeʼẽ meʼẽ rehegua. Ha oiko ára tiri, ñeʼẽ, ára sunu, peteĩ yvy ryrýi ha hoʼa hetaiterei amandáu. Ha ojekuaa pe árare ambue mbaʼe rechaukaha: peteĩ kuña oñemondéva kuarahýpe ijaópe ramo guáicha, jasy ipyguýpe ha peteĩ jeguaka akã rehegua 12 mbyja guigua iñakãre.  Upe kuña hye guasu, ha osapukái hasyetégui imemby rupi, haguã.   Upéi ojekuaa pe árare ambue mbaʼe rechaukaha: peteĩ teju jagua pytã, iñakãva 7, hatĩ 10,  ha jeguaka akã rehegua peteĩ-teĩ iñakãre.  Huguáipe ombotyryry mbohapýgui peteĩ pe mbyja retakuégui, ha omombo yvy ári.  Pe teju jagua opyta pe kuña imembýtava renondépe, hoʼu haguã pe imemby ou vove.  Ha upe kuña imemby kuimbaʼe,  ha upéva oisãmbyhy vaerã opa tetã yvy ári guápe mbaretépe.  Ha upe imemby ojepeʼa chugui ha ojereraha Tupã ha iguapyha renondépe;  ha upe kuña okañy yvy ojeikoʼỹhápe, Tupã ombosakoʼi haguépe chupe hendaguã, upépe oñemeʼẽ haguã chupe hembiʼurã, 1.260 ára aja pukukue.   Upéi oiko peteĩ ñorãirõ guasu pe yvágape: Miguel  ha Itupã remimbou kuéra oñorãirõ pe teju jagua ndive. Tupã remimbou kuéra ha teju jagua oñorãirõ oñondive,  ha ndaikatúi ipuʼaka hikuái hese, ha ndaipóri véima chupe kuéra hendaguã yvágape.  Aipórõ oñemosẽ upe teju jagua, pe mbói yma  hérava Aña ha Sataná, ha ombotavýva opa yvypórape. Chupe ha hembiguái kuérape oñemombo yvy ári.   Ha upévo ahendu peteĩ ñeʼẽ hatã oúva yvágagui, heʼíva: “Oguahẽma pysyrõha ára, oguahẽ ñane Tupã puʼaka ha iñesãmbyhy, ha Hemimbou puʼakapa; oñemosẽ pe oñeʼẽ vaíva ñane pehẽnguére, pe ára ha pyhare oñeʼẽ vaíva hese kuéra, ñane Tupã renondépe.   ñane pehẽngue kuéra ipuʼaka hese, pe Ovecha raʼy ruguy oñehẽ vaekue rupive, ha pe marandu haʼe kuéra omyasãiva rupive; ndokyhyjéi omeʼẽ haguã hekove, ha oĩ omano haguãicha opa ára.   Evyʼáke, aipórõ, yvága, ha peẽ peikóva pype! Ha tojererekóke umi oikóva yvy ha yguasúpe, pe Aña oguejy peẽme, pochy eterei reheve, oikuaávo mbykymaha hiʼára!”   Pe teju jagua, ohechávo oñemomboha yvýpe, omuña pe kuña imemby vaekuépe.  Ha upe kuñáme katu oñemeʼẽ mokõi taguato guasu pepo tuicháva, oveve haguã hendaguãme, pe yvy ojeikoʼỹháme, mombyry pe teju jaguágui, oñemongaru vaerãháme mbohapy áño ha peteĩve áño mbyte pukukue rupi.   Pe teju jagua omombo y ijuru rupi ojapo haguã peteĩ ysyry oguerosyry vaerã upe kuñáme;  yvy katu oipytyvõ pe kuñáme, ojeka ha omokõ pe ysyry teju jagua oguenohẽ vaekue ijurúgui.  Pe teju jagua ipochyeterei upe kuña ndive, ha oho oñorãirõ iñemoñare kuéra rembyre ndive, umi iñeʼẽ rendúva Tupã rembiapoukapýpe ha ojeroviáva Jesús heʼi vaekuére.  Ahecha osẽ pe yguasúgui peteĩ tymba vai guasu  7 iñakã ha 10 hatĩva. Peteĩ-teĩ hatĩre oguereko jeguaka akã rehegua ha umi iñakãre oĩ téra ojahéiva Tupãre.   Ko tymba vai guasu ahecha vaekue, ojogua peteĩ jaguaretépe, ha ipy ojogua óso pýpe, ha ijuru katu león jurúpe.  Pe teju jagua omeʼẽ chupe ipuʼakaha, iguapyha ha puʼaka mburuvicha ramo oguerekóva.  Pe tymba vai guasu akã peteĩ haʼete ku oñekytĩ vaíva ojuka haguãicha chupe; ha okuera ha opa yvypóra ipirĩmba ha oho pe tymba vai guasu rapykuéri.  Omombaʼe guasu hikuái pe teju jaguápe omeʼẽ haguére mbarete pe tymba vai guasúpe, ha omombaʼe guasu avei pe tymba vai guasúpe, heʼívo: “Mávapa oiméne ko tymba vai guasuichagua, ha mávapa ipuʼakáne hese?”   Ojeheja avei pe tymba vai guasu heʼi ñeʼẽ jejapo ha oporombopochýva Tupãre, ha heʼi Tupãre ha Itupaóre umi ñeʼẽ kyʼa, ha ipuʼaka 42 mése pukukue.  Ha upéicha, heʼi ñeʼẽ kyʼa Tupã  ha Itupaóre ha umi yvágape oĩvare.  Ojeheja avei chupe oñorãirõ Tupã mbaʼéva ndive ipuʼaka peve hese,  ha oñemeʼẽ chupe ipuʼaka haguã opaichagua yvypórare, táva, ñeʼẽ ha tetãre.  Upe tymba vai guasúpe omombaʼe guasúta opa yvypóra héra oñemoĩʼỹ vaekue, opa mbaʼe ojejapo mboyve guive, pe Ovecha raʼy ojejuka vaekue kuatiañeʼẽ jeikove rehe guápe   Oimérõ ijapysáva tohendu:   “Umi iñakãsã vaerãme, oñemyakãsãta; ha umi omano vaerãme kyse pukúpe, kyse pukúpe omanóta.” Koʼápe ojehecháne pyʼa mbarete ha jerovia oguerekóva umi Tupã mbaʼéva.   Upéi ahecha ambue tymba vai guasu, osẽva yvýgui. Hatĩ mokõi, haʼetéva ovecha raʼy ratĩ, ha oñeʼẽ peteĩ teju jaguáicha.  Ha ipuʼaka avei pe tymba vai guasu peteĩháicha henondépe, ha oheja oñemombaʼe guasu pe tymba vai guasu tenondevegua, pe okuera vaekue oñekytĩ vai haguégui.  Ojapo avei heta mbaʼe hechapyrãva. Tata jepe oity áragui, yvypóra renondépe.  Ha umi mbaʼe hechapyrã rupi, ojehejáva chupe ojapo pe tymba vai guasu peteĩha renondépe, ombotavy opa yvy ári oikóvape,  ha heʼi chupe kuéra ojapo haguã pe tymba vai guasu raʼãnga, ojekutu vai ramo jepe oikovéva kyse puku rãimbépe.  Ha pe tymba vai guasu mokõihápe oñemeʼẽ puʼaka omoingove haguã pe tymba vai guasu peteĩhápe, ha upe taʼãnga oñeʼẽ ha ojuka haguã umi chupe omombaʼe guasuʼỹvape.  Upéi omoĩka opavave, michĩva ha tuicháva, imbaʼe reta ha imboriahúva, heko sãʼỹva ha tembiguáivape, omoĩka hese kuéra peteĩ mbaʼe rechaukaha ipo akatúare térã isyváre.  Ha avave ndaikatúi oñemu ndoguerekói ramo upe mbaʼe rechaukaha, térã upe tymba vai guasu réra, térã héra papaha.   Koʼápe ojehecháta arandu; oikuaáva, heʼi kuaáva pe tymba vai guasu ojepapaha, yvypóra jepapaháva. Upe jepapaha, 666 hína. Ahecha pe Ovecha raʼy, oñemboʼýva hína yvyty Sión ári. Hendive oĩ 144.000 yvypóra, oguerekóva isyváre pe Ovecha raʼy ha Túva réra.   Upéi ahendu tyapu oúva yvágagui, haʼete ku y hoʼáva yvatégui ryapu, peteĩ ára sunu hatãicha; heta árpa mbopuha ombopu joáva oñondive.  Ha opurahéi hikuái peteĩ purahéi pyahu umi irundy oikovéva guapyha ha umi myakãhára renondépe. Avave ndaikatúi oikuaávo upe purahéi, umi 144.000 osẽ vaekue jejopy vaígui, yvypóra apyte peguágui.  Umíva niko imarãʼỹva, noñemongyʼái vaekue kuña ndive; umíva hína umi ohóva pe Ovecha raʼy rapykuéri mamo ohohápe. Osẽ vaekue mbaʼe vaígui yvypóra apytégui ikuaveʼẽmby tenondegua ramo.   Ndojejuhúi peteĩ japu ijurúpe kuéra;  haʼe kuéra ijohéi pyre.   Ahecha ambue Tupã remimbou ovevéva pe ára mbytére ha ogueraháva peteĩ marandu opaʼỹva omombeʼu haguã opa yvypórape, opa tetãme, tahaʼe haʼéva ñemoñare, toñeʼẽ oñeʼẽva ñeʼẽme ha opaichagua táva guápe.  Ñeʼẽ hatãme heʼi: “Pekyhyje Tupãgui ha perohory chupe, oguahẽma niko ára haʼe oporombojovake haguã. Pemombaʼe guasu yvága ha yvy, yguasu ha yvu kuéra apohare.”   Oho hapykuéri Tupã remimbou mokõiha, heʼíva: “Hoʼáma, hoʼáma pe Babilonia guasuete,  pe omongaʼu vaekue opa teko vaípe opa tetãme.”   Upéi oho hapykuéri pe Tupã remimbou mbohapyha, ñeʼẽ hatãme heʼíva: “Oimérõ omombaʼe guasúva pe tymba vai guasúpe ha haʼãngápe, ha oheja oñemoĩ chupe rechaukaha isyváre térã ipóre,  hoʼáta mante hiʼári Tupã pochykue,  ha oñembohasa asýta tatápe ha asúfrepe,  umi Tupã remimbou marangatu ha pe Ovecha Raʼy renondépe.  Ijehasa asykue ratatĩ ojepysóne opa ára guarã,  ha ndaipóri moʼãi pytuʼu ára ha pyhare umi tymba vai guasu ha haʼãnga omombaʼe guasúva ha omoĩkáva ijehe pe héra.”   Koʼápe ojehecháta hína umi Tupã mbaʼéva pyʼa mbarete, umi ojapóva hembiapoukapy ha ndojeíri Jesúsgui!   Ha upévo ahendu peteĩ ñeʼẽ yvágagui, heʼíva chéve: “Emoĩ kuatiáre kóva: ‘Ovyʼaiténe umi koʼágui rire omanóva ojeiʼỹre Ñandejáragui.’” “Upéicha, --heʼi pe Espíritu--, haʼe kuéra opytuʼúta imbaʼapógui, hembiapo kuerakue niko oho hendive kuéra.”   Amaʼẽ ha ahecha peteĩ arai morotĩ, ha pe arai ári oguapy peteĩ ojoguáva kuimbaʼe raʼýpe;  iñakãre akã rehegua jeguaka óro ha ipópe peteĩ kyse apã ne rãimbéva.  Ha osẽ pe tupaógui ambue Tupã remimbou, osapukái hatãva pe arai ári oguapývape: “Eiporu pe nde kyse apã ha emonoʼõ temitỹngue; oguahẽma ára ha pe yvy arigua temitỹ hiʼajúma!”   Pe arai ári oguapýva ombohasa upévo pe ikyse apã yvy ári, ha omonoʼõ pe temitỹngue yvy pegua.   Upéi ambue Tupã remimbou osẽ pe Tupao yvága peguágui, ipópe ogueraha avei peteĩ kyse apã hãimbéva.  Ha pe altárgui osẽ ambue Tupã remimbou, ipuʼakáva tatáre, ha ohenói hatã pe kyse apã oguerahávape: “Emoinge pe nde kyse apã rãimbe, ha eikytĩ pype umi parralʼa oĩva itýpe yvy ári, péinama hiʼajupa!”  Upe Tupã remimbou ombohasa ikyse apã yvy ári ha oikytĩ umi parralʼa, ha upéi ohekuavo pe mbayru guasu ojehykueʼohápe, ha ohechaukáva Tupã pochy.  Umi parral ojehykueʼo pe távagui okápe,  ha upe mbayrúgui osẽ tuguy, ohupytýva umi kavaju tĩnguaha peve, 300 kilómetro ojepyso. Ahecha pe árare ambue mbaʼe rechaukaha tuicháva ha ñane mopirĩva: 7 Tupã remimbou, 7 sarambi vai guasu ouvétava reheve, umíva ndive oguahẽ huʼãme Tupã pochy.   Ahecha avei peteĩ yguasu ojoguáva kristal ojeheʼáva tatáre; ha ijypýpe oñemboʼy, árpa omeʼẽ vaekue chupe Tupã reheve umi ipuʼaka vaekue ku tymba vai guasu ha haʼãngáre, ha pe héra jepapahávare.  Ha opurahéi hikuái ku Moisés Tupã remimbiguái purahéi,  ha pe Ovecha Raʼy purahéi. Ha heʼi: “Tuicha ha hechapyrã opa rejapo vaekue, ore Jára, Tupã ipuʼakapáva; naikarẽi ha añetegua meme nde rape kuéra, nde, opa tetã ruvicha guasu!   Máva piko ndokyhyjéi chéne nde hegui, ore Jára? Avápa na nde rerohorýi chéne? Nde ñoite ne marangatu; opa tetã oúta nde rerohorývo, rembojekuaa rupi ne rembipota.”   Kóva rire amaʼẽ ha ahecha yvágape ojepeʼa peteĩ Tupao, pe Tupã ñeʼẽ meʼẽ renda.   Upe tupaógui osẽ umi 7 Tupã remimbou ogueraháva umi 7 sarambi vai guasu. Oñemonde hikuái líno ipotĩ ha overávape, ha ipytiʼáre peteĩ jokuaha óro.  Peteĩva umi irundy oikovévagui, omeʼẽ peteĩ-teĩ umi 7 Tupã remimboúpe peteĩ kópa óro henyhẽva Tupã, opa ára oikovéva, pochýgui.  Ha upe Tupao henyhẽ tatatĩgui,  oúva Tupã puʼakapágui, ha avave ndaikatúi oike pype opa peve umi 7 sarambi vai guasu ogueraháva umi 7 Tupã remimbou. Ahendu peteĩ ñeʼẽ ne ratãva osẽ pe tupaógui, heʼi umi 7 Tupã remimboúpe: “Tapeho ha pemonandi yvy ári umi 7 mbayru henyhẽva Tupã pochýgui.”   Pe Tupã remimbou peteĩha oho omonandi imbayru yvy ári; ha opa yvypórare, ogueraháva ijehe pe tymba vai guasu mbaʼe rechaukakue ha omombaʼe guasúva haʼãnga, osẽ peteĩ ai guasu hasy etereíva.   Pe Tupã remimbou mokõiha omonandi imbayru yguasu ári, ha pe ýgui oiko tuguy, peteĩ yvypóra ojejuka vaekuéicha, ha omano opa oikove vaekue upe yguasúpe.  Pe Tupã remimbou mbohapyha omonandi imbayru umi ysyry ha yvu kuéra ári, ha oikopa tuguy ramo.   Upéi ahendu pe Tupã remimbou ypegua heʼi ramo: “Nde reko jojágui péicha reporombojovake. Há Tupã marangatu, haʼéva ha haʼe vaekuéva.   Haʼe kuéra niko oñohẽ vaekue umi ne mbaʼéva ruguy, ha umi ne maranduhára ruguy, ha ágã remeʼẽ chupe kuéra tuguy hoʼu haguã. Ojuhu oipota vaekue!”   Ahendu avei ambuépe pe altar guive heʼi ramo: “Upéicha, há Ore Jára, Tupã ipuʼakapáva, nde reporombojovake, añete ha teko joja reheve.”   Pe Tupã remimbou irundyha omonandi imbayru kuarahy ári, ha oñemeʼẽ kuarahýpe puʼaka ohapy haguã yvypórape.  Ha maymáva okái vaipaite; ha ndojevýi Tupã gotyo, ha ndoguerohorýi pe sarambi vai guasúre ipuʼakávape, heʼi katu hese hikuái ñeʼẽ kyʼa.   Pe Tupã remimbou 5ha omonandi imbayru pe tymba vai guasu guapyháre, ha hetã opyta pytũmbýpe.  Ha oisuʼu ikũ nguéra teko asýpe;  ha upéicha ramo jepe ndohejái pe mbaʼe vai apo, umi ijaipágui ha imbaʼe rasyeta rupi, heʼi katu hikuái heta mbaʼe vai Tupã yvága járare.   Pe Tupã remimbou 6ha omonandi imbayru ysyry guasu Éufrates ári, ha hypa  ombohasa haguã umi mburuvicha guasúpe, oúva kuarahy resẽ guio.   Ahecha pe teju jagua, pe tymba vai guasu, ha pe maranduhára japu jurúgui, osẽ ramo mbohapy espíritu ikyʼáva, juʼi ramo guáicha.  Umíva hína Aña espíritu, ojapóva mbaʼe hechapyrãva ha osẽ ombyaty opa mburuvicha guasu yvy arigua, pe Tupã ipuʼakapáva ñorãirõha árape guarã.   “Pemaʼẽ, che aju mondaháicha.  Ovyʼaiténe opayhápe oikóva, ha oguereko ijehe ijao, oikoʼỹ haguã opívo ha otĩ pe ijopívo hague.”   Ha ombyaty hikuái umi mburuvicha guasúpe, peteĩ hendápe hérava hebréo ñeʼẽme Armagedón.   Pe Tupã remimbou 7ha omonandi imbayru yvytúre, ha pe yvága pegua Tupao guive osẽ peteĩ ñeʼẽ hatã oúva pe guapyhágui, heʼíva: “Oĩma!”  Ha upévo oĩ ára vera, ñeʼẽ,  ha ára sunu, ha oiko peteĩ yvy ryrýi tuichavéva opa yvy ryrýi oiko vaekuégui, oiko ypy guive yvypóra ko yvy ári.  Pe táva guasu oñembojaʼo mbohapy hendápe, ha táva oĩva guive ko yvy ári hoʼapa; ha Tupã imanduʼa táva Babilóniare, hoʼuka haguã chupe kaguýicha pe ñenupã haʼe omondóva chupe ipochýgui.   Umi yvy y mbyte rupi oĩva ha opa umi yvyty oñehundipa.   Ha yvatégui hoʼa yvypóra kuérare amandáu guasu-guasu  ipohýiva 30 kílo rasa, ha umi yvypóra heʼi heta mbaʼe vai Tupãre, pe sarambi vai guasu amandáu reheveguáre, ñenupã tuicha etereíva niko upéva. Peteĩva umi Tupã remimbou oguerekóva umi 7 mbayru, ou ha heʼi chéve: “Eju, ahechaukáta ndéve pe kuña reko vai guasu ñenupã, oguapýva hína y ári.   Mburuvicha guasu kuéra yvy arigua ojeity teko vaípe hendive, ha yvypóra maymáva okaʼu kaguýpe guáicha upe teko vaípe.”   Upéi, pe Espíritu rupive, Tupã remimbou che reraha yvy ojeikoʼỹhápe. Upépe ahecha peteĩ kuña, peteĩ tymba vai guasu pytã ári, hetére henyhẽ ñeʼẽ kyʼa ojeʼéva Tupãre, ha 7 iñakã ha 10 hatĩ.   Upe kuña oñemonde ao pytãite ha pytãvape, ha ojegua órope, itavera ha pérlape. Oguereko ipópe peteĩ mbayru óro,  henyhẽva heta mbaʼe ñane mbojeguarúva ha umi teko vai reheguágui;  ha ogueraha isyváre peteĩ téra heko ñemíva: “Pe Babilonia guasuete, kuña reko vai ha opa mbaʼe ñane mbojeguarúva ko yvy ári sy.  Upéi ahecha kuaa pe kuña okaʼuha Tupã mbaʼéva, ha umi ojejuka vaekue Jesúspe oikuaauka haguére ruguýpe. Ahechávo chupe che pirĩmba.  Upévo upe Tupã remimbou heʼi chéve: “Mbaʼére piko ne pirĩmba? “Amombeʼúta ndéve pe ñemihamegua heʼiséva ha pe kuña ha pe tymba vai guasu ogueraháva chupe hiʼári, umi 7 iñakã ha umi 10 hatĩ.  Pe tymba vai guasu rehecha vaekue haʼe peteĩ oikove vaekue yma, ha ndaipóri véima; osẽta jepe pe yvykua pypukúgui  oñehundiete haguã. Umi yvypóra, héra oĩʼỹva kuatiañeʼẽ tekove rehe guápe  oiko ypy guive ko yvy, ipirĩmbáta ohechávo ko tymba vai guasu yma oikove vaekue ha koʼágã ndaipóri véimava, ha ou jeýtava.   Koʼápe ojehecháta mávapa iñarandu ha imbaʼe kuaa: Umi 7 akã heʼise 7 yvyty pe kuña oguapyha; ha umi akã avei heʼise 7 mburuvicha guasu.  Umi mburuvicha umívagui, hoʼáma 5; peteĩ oime koʼágã oisãmbyhy tetã, ha pe ambue katu neʼĩra gueteri ou. Ha ágã ou vove ko ipaha pegua, ndahiʼare moʼãi.  Pe tymba vai guasu yma oikove vaekue ha ndaipóri véimava, upéva hína pe 8ha, umi 7 rehegua jepe avei hína haʼe, ha oho oñehundi etévo.   Umi 10 hatĩ rehecha vaekue, 10 mburuvicha guasu hína,  neʼĩrava gueteri oñepyrũ oisãmbyhy, ha peteĩ óra, pe tymba vai guasu ndive, ipuʼakáta mburuvicha guasúicha.  Umi 10 mburuvicha guasu oĩ peteĩ ñeʼẽme ha omeʼẽta ipuʼaka ha mburuvichaha reko oguerekóva pe tymba vai guasúpe.  Oñorãirõta hikuái pe Ovecha Raʼy ndive; ha pe Ovecha Raʼy ipuʼakáta hese kuéra, oguerekóvo hendive umi Tupã ohenói ha oiporavo vaekue, ha heko jojáva, pe Ovecha Raʼy haʼégui Ijára Jára jey, ha mburuvicha guasu ruvicha guasu.”   Pe Tupã remimbou heʼi avei chéve: Umi y rehecha vaekue, oguapyhápe pe kuña reko vai, táva hína, yvypóra, ñeʼẽ ha tetã nguéra.  Ha umi 10 tymba vai guasu ratĩ rehecha vaekue, ndaijaʼe moʼãi pe kuña reko vaíre, ha oheja reíta ha opívo; hoʼúne hikuái pe hete roʼo ha ohapýne tatápe.  Tupã omoĩ chupe kuéra ipyʼápe ojapo haguã pe haʼe oipotáva: oñemoĩta hikuái peteĩ ñeʼẽme ojapo haguã mburuvicha pe tymba vai guasúgui, oiko peve Tupã heʼi vaekue.  Pe kuña rehecha vaekue niko hína, pe táva guasu ipuʼakáva mburuvicha guasu kuéra yvy ariguáre.” Kóva rire, ahecha ambue Tupã remimbou oguejýva yvágagui; tuicha imburuvicha reko reheve ha ko yvy ojehesapepa imimbikuépe.  Hatã osapukái: “Hoʼáma, hoʼáma Pe Babilonia guasuete! Oiko chugui mbaʼepochy róga, opaichagua espíritu kyʼa rekoha, opaichagua guyra kyʼa ha tymba ikyʼáva ha ñane mbojeguarúva rupa!   Opa tetã niko okaʼu, kaguy peguáicha heko vaípe; mburuvicha guasu kuéra yvy arigua heko vaipa hendive, ha umi ñemuhára yvy arigua oñemombaʼe reta joa umi haʼe omombopa reívagui.”   Ahendu jey yvága guive ambue heʼíva: “Pesẽ pe táva guasúgui, peẽ che tavaguáva, ani haguã peike umi hembiapo vaípe ha ani haguã pende rupytyʼỹ isarambi vai guasu.   Iñangaipa kuerakue niko yvága peve ijaty ha Tupã ohecha kuaa umi heko añangue.   Pemeʼẽ chupe umi haʼe voi omeʼẽ vaekue umi ambuépe. Pembojoyvy chupe umi haʼe ojapo vaekue. Pembojeheʼa omboyʼu vaerã imbaretevéva umi haʼe ombojeheʼa vaekuégui ambue kuérape guarã.   Peipyʼapy ha pembohasa asy, haʼe oñemombaʼe guasu haguéicha, ha omombopa rei haguéicha. Heʼi niko hína ipyʼapýpe: ‘Ápe aime, mburuvicha guasu kuña vaicha, ndahaʼéi imenaveʼỹmava ha ndahasa asy moʼãi.’   Upévare peteĩ araitépe oúta chupe teko asyeta: mano, jepyʼapy ha ñembyahýi, ha ojehapýne tatápe, ipuʼakapágui pe Tupã oinupãva chupe.”   umi óro, pláta, itavera, pérla, aorã ipererĩ ha isỹiva, pytãite ha pytãva; opaichagua yvyra hyakuã porãva; heta mbaʼe marfil, yvyra porã, vrónse, hiérro ha ita morotĩgui ojejapo vaekue;  kanéla, tembiʼu mohyakuãha; insíenso, mbaʼe ryakuã porã ha aysy; kaguy, ñandyry, huʼitĩ porã ha trígo; tymba oñemombaʼapo vaerã, ha tembiguái jepeve, yvypóra rekovéva.   Ha heʼíta hikuái pe táva guasúpe: “Ndereguereko véima umi yva hete vaekue ndéve; opa ára guarãma ndereguereko moʼãvéi, umi jegua ha mbaʼe reta!”   Umi oñemu vaekue koʼã mbaʼére ha oñemombaʼe reta pe táva guasu rupi, mombyry opytáta okyhyjégui iñenupãgui, hasẽ ha ojaheʼóta,   ha heʼíta hikuái: “Tojererekóke pe táva guasu! Haʼete umi kuña oñemondéva ao líno pererĩ porãme, pytãite ha pytãva, ombojeguapáva pérla ha ita vera.   Ha sapyʼaitépe opa umi mbaʼe reta!” Umi ygára sãmbyhyha ha umi oikóva pe y rembeʼy rupi, umi ygárape ombaʼapóva ha umi ojehekáva yguasúpe, opyta mombyry,   ha ohechávo tatatĩ opuʼãva pe táva guasúgui, osapukái joa: Mbaʼe táva guasúpa oiméne ikatu ñambojoja kóvare?   Ha oñohẽ hikuái yvykuʼi iñakãre, hasẽ ha ojaheʼo, ha heʼi: “Aichejáranga ko táva guasu! Ipype oñemombaʼe reta umi oguereko vaekue ygára guasu. Ha sapyʼaitépe oñehundipa!”   Ha nde, yvága, evyʼáke pe táva guasu rupi, ha pevyʼáke peẽ Tupã mbaʼéva, apóstol ha maranduhára, Tupã niko, oinupãvo, pene mboheko joja.   Upévo, peteĩ Tupã remimbou ipuʼakapáva ohupi peteĩ ita, haʼetéva ita apuʼa guasu avati monguʼiháre oĩva, ha opoívo pe yguasúpe, heʼi: “Péicha reʼáta hína, nde Babilonia, táva guasu, ha arakaʼevéma nderejehecha moʼãvéi.   Arakaʼevéma umi nde okáre noñehenduvéi vaerã, árpa, mimby ha turu pu, ha ndaipóri moʼã véima mbaʼeveichagua ombaʼapóva, ha noñehendu moʼã véima pe ita avati monguʼiha ryapu.   Arakaʼevéma na nde resape moʼãvéi mbaʼe rendy, ha noñehendu moʼã véima ku ñemenda rehegua ayvu, jepevénte umi ne ñemuhára, tuichavéva yvy arigua vaekue, ha opa tetãme rembotavy umi nde paje apópe.   Upe táva guasúpe niko ojejuhu vaekue umi maranduhára, ha umi Tupã mbaʼéva ha opa yvy ári ojejuka vaekue ruguy.” Kóva rire, ahendu heta oñeʼẽ joáva yvágape, heʼíva: “Aleluya! Ñepysyrõ, vyʼapavẽ ha puʼaka ñane Tupã mbaʼe.   Haʼe oporombojovake añetehápe ha heko joja, oinupã niko pe kuña reko vai guasuetépe omongyʼáva heko vaípe opa yvypórape; omyengovia pype, umi Tupã rembiguái mano.”   Upéi heʼi jey hikuái: “Aleluya! Hatatĩngue opa ára ojupi vaerã.”   Ha umi 24 karai myakãhára ha umi irundy oikovéva ojayvy yvy peve ha omombaʼe guasu Tupãme, oĩva hína iguapyhápe. Ha heʼi hikuái: “Amén!” “Aleluya!”  Pe guapyha guive oñehendu upe jave peteĩ ñeʼẽ heʼíva: “Pemombaʼe guasu ñane Tupãme, peẽ michĩ ha tuicháva, peẽ hembiguái kuéra peẽ chugui pekyhyjéva, ha pemombaʼéva chupe.”   Ahendu avei peteĩ mbaʼe ojoguáva heta yvypóra ñeʼẽme, ku y hoʼáva yvatégui ryapúicha  ha ára sunu hatãicha, heʼíva: Aleluya! Oñepyrũ oisãmbyhy Ñandejára, ñane Tupã ipuʼakapáva.   Javyʼa ha ñande rorýke ha vyʼápe ñamombaʼete chupe, oguahẽ niko ára pe Ovecha Raʼy omendávo. Hembireko  oñembosakoʼíma:   Ojeheja chupe oñemonde líno pererĩgui, ipotĩ ha overáva upe líno niko hína umi Tupã mbaʼéva reko joja.   Pe Tupã remimbou heʼi chéve: “Emoĩ kuatiáre: ‘Ovyʼaiténe umi ohóva pe Ovecha Raʼy menda karu guasuhápe.’”  Ha heʼive: “Koʼãva haʼe Ñandejára Ñeʼẽ añetegua.”   Añesũ pe Tupã remimbou renondépe, amombaʼe guasu haguã chupe, haʼe katu heʼi chéve: “Ani rejapo upéicha, che niko Tupã rembiguái, nde ha ne pehẽngue kuéraicha, jeroviápe omombaʼéva Jesús ñeʼẽngue. Emombaʼe guasu Tupãme!” Upe Jesús ñeʼẽngue niko pe omoarandúva umi maranduhárape.   Ahecha pe ára ojepeʼáva,  ha ojekuaa peteĩ kavaju morotĩ, ha pe hiʼarigua héra Heko jeroviaháva ha Añeteguáva, teko jojápe niko oisãmbyhy  ha ojapo ñorãirõ.  Umi hesa overa tata rendýicha.  Heta akã rehegua jeguaka iñakãre ha oguereko ijehe peteĩ téra haʼe mante oikuaáva.  Oñemonde ao huguypávape, ha héra: Ñandejára Ñeʼẽ.   Oho hapykuéri umi yvága pegua ñorãirõhára, oñemondéva líno pererĩ, morotĩ ha ipotĩvape, kavaju morotĩ ári.  Ijurúgui osẽ peteĩ kyse puku hãimbéva, oikutu haguã ipype tetã nguérape. Oisãmbyhýta chupe kuéra pyapy mbaretépe.  Ha haʼete opyrũta umi parralʼáre oñami haguã kaguýicha Tupã ipuʼakapáva pochy pohyikue.   Ijahoja ha hetyma ári ojehai ñeʼẽ heʼíva: “Mburuvicha guasu ruvicha guasu ha mbaʼe Jára.”   Ha ahecha peteĩ Tupã remimbou, oñemboʼýva kuarahýpe, osapukái hatã umi yryvúpe, oveve joáva árare: “Peju ha peñembyaty Tupã karu guasurã,  peʼu haguã mburuvicha guasu, ñorãirõhára ruvicha ha kuimbaʼe pyʼa guasu roʼo, kavaju ha hiʼarigua roʼo, opavave roʼo: iñakãsãʼỹva ha tembiguái, michĩ ha tuicháva roʼo.”   Ahecha pe tymba vai guasu ha mburuvicha guasu kuéra yvy ári guápe, iñorãirõhára aty reheve, oñembyaty vaekue oñorãirõ haguã pe kavaju morotĩ arigua ha iñorãirõhára aty ndive.  Pe tymba vai guasu oñemyakãsã, pe maranduhára japu ndive, ojapo vaekue henondépe mbaʼe hechapyrãva. Umi mbaʼe hechapyrãva rupi, upe maranduhára japu ombotavy raʼe umi omoĩka vaekue ijehépe pe tymba vai guasu mbaʼe rechaukaha ha omombaʼe guasu vaekue haʼãnga.  Upévo pe tymba vai guasu ha pe maranduhára japu oñemombo hekove reheve tatápe, okaihápe azufre.  Ha umi ambue katu ojejuka pe kyse puku osẽvape kavaju arigua jurúgui, ha umi yryvu hyguãtãmba hoʼo kuerakuépe. Koʼãva haʼe umi mbaʼe Tupã ohechauka vaekue Jesucrístope, haʼe oikuaauka haguã hembiguái kuérape mbaʼépa pe pyaʼeténte ojehútava. Jesucristo peteĩ hemimbou rupi, ohechauka hembiguái Juánpe  haʼe omombeʼupa jey vaekue. Haʼe niko Tupã marandu porã renduhare, Jesucristo omoañete vaekue.   Ovyʼaiténepa umi omoñeʼẽva ko kuatia ha ovyʼaiténepa avei umi ohendúva ko marandu mbaʼe jehurã rehegua, ha omombaʼéva opa ipype oĩva, hiʼaguĩmagui ára paha.   Che, Juan amomaitei umi 7 Cristo iglésia Ásiape guápe. Toguahẽ peẽme pytyvõ ha pyʼa guapy Tupã oikovévagui, oikove vaekue ha oikove vaerãgui,  ha umi 7 espíritugui oĩva iguapyha renondépe.   Ha Jesucrístogui avei, mbaʼe rechahára jeroviaháva,  haʼe raẽvete oikove jey vaekue,  ha oguereko ipoguýpe opa mburuvicha guasu ko yvy arigua.  Cristo ñande rayhu ha ñane mopotĩ vaekue ñane angaipágui, oñohẽvo huguy,  ha ojapo ñande hegui peteĩ tetã. Ñane moingo paʼi ramo ñambaʼapo haguã Tupã, Jesucristo Rúpe guarã.  Teko mimbipa ha pokatu ta imbaʼe opa ára. Amén.   Cristo ou arai ári. Opavave ohecháta chupe, umi chupe oikutu vaekue jepe, ha opa tetã yvy arigua hasẽ ha oñembyasýta hese. Ta upéicha. Amén   “Che hína pe alfa ha pe oméga”,  heʼi Ñandejára, Tupã ipuʼakapáva, pe oikovéva, oikove vaekue ha oikove vaerãva.   Che, Juan, pene pehẽngue, ha ajoaju rupi Jesús rehe, areko che renda pene ndive Tupã oisãmbyhyhápe, jaropuʼaka haguére opaichagua jehasa asy. Amyasãi haguére Tupã marandu, ombyajéva Jesús, ajejuhu vaekue hína y mbyte pegua yvy hérava Pátmospe.  Ha upépe, Ñandejára ára jave hína, añandu sapyʼa oikeha che retépe Espíritu puʼaka, ha ahendu che rapykuévo peteĩ ñeʼẽ ne ratãva, turu púicha,  heʼíva chéve: “Emoĩ kuatiáre opa haʼéva ndéve, ha emondo umi 7 Jesucristo iglésia Asia peguápe: Éfeso, Esmirna, Pérgamo, Tiatira, Sardis, Filadelfia ha Laodicea.”  Ajere ahecha haguã mávapa pe oñeʼẽva chéve, ha upévo ahecha 7 tataindy renda órova.  Ha umi 7 tataindy renda paʼũme, ahecha peteĩ ojoguáva yvypórape,  omondéva peteĩ ao oguahẽva chupe ipyta peve, ha oguerekóva peteĩ kuʼa jokuaháichagua óro guiguáva pe ipytiʼáre.   Hiʼáva morotĩ ovecha raguéicha,  térã mandyjúicha, ha umi hesa haʼete tata rendy.  Ipy kuéra overa vrónse oñemosỹi vaekuéicha, oñemboyku vaekue tatakuápe.  Ha iñeʼẽ katu hatãiterei haʼete y ryapu hoʼáva yvatégui.   Ipo akatúape oguereko 7 mbyja, ha pe ijurúgui katu osẽ peteĩ kyse puku akua hãimbe jováiva. Pe hova haʼete ku kuarahy omimbi porãve jave.   Ahechávo chupe, haʼa henondépe ku omanóvaicha. Haʼe katu, omoĩvo che rehe ipo, heʼi chéve: “Ani rekyhyje. Che hína ku iñepyrũha ha ipaha,   ha pe oikovéva. Amano vaekue, ágã katu aikove opa ára guarã. Che areko pe omanóva retã rokẽ peʼaha.  Emoĩ kuatiáre opa mbaʼe rehecháva: Umi koʼágã oĩva ha umi oĩtava upéi.   Kóva haʼe pe mbaʼe ñemimby umi 7 mbyja rehegua rehecha vaekue che po akatúape, ha umi 7 tataindy renda órova. Umi 7 mbyja niko hína umi 7 Tupã remimbou oñangarekóva umi 7 Tupã iglésiare. Ha umi 7 tataindy renda katu umi 7 Tupã iglésia hína.” Ahecha peteĩ Tupã remimboúpe oguejy ramo yvykua pypuku rokẽ peʼaha reheve ha peteĩ kadéna nde tuicháva reheve ipópe.  Upe Tupã remimbou oñapytĩ pe teju jaguápe, pe mbói yma,  haʼéva Aña ha Sataná, ha ojokua upépe mil áño.  Omombo pe yvykua pypukúpe, ha upépe omboty, ha omoĩ pe okẽre peteĩ mbaʼe rechaukaha ani haguã ombotavy tetã nguérape ohasa peve upe mil áño, upe rire ojepoi vaerã chugui sapyʼami.   Ahecha heta guapyha ha ipype kuéra umi oñemoĩ vaekue mburuvicha ramo oporombojovake haguã.  Ahecha avei umi oñeñakãʼo vaekue ánga, ojerovia haguére Jesús ñeʼẽre ha Tupã marandúre.  Umíva nomombaʼe guasúi vaekue pe tymba vai guasu ha haʼãngápe, ha ndohejái vaekue oñemoĩ hese kuéra imbaʼe rechaukaha  isyváre térã ipóre, ha ahecha oikove jey hague ha oisãmbyhy hague Cristo ndive mil áño.  Umi ambue omano vaekue katu, ndoikovevéi pe 1.000 áño rire peve. Kóva haʼe pe jeikove jey tenondegua.  Ovyʼaiténe umi tenondete oikove jey vaekue, umíva hína umi Tupã mbaʼéva! Pe ñemano mokõiha ndaipuʼaka kuaái hese kuéra, haʼe kuéra Tupã ha Cristo paʼíta,  ha oisãmbyhýta hendive mil áño peve.   Ohasávo umi mil áño, ojepoíta Satanágui ojejopyhágui,  ha osẽta ombotavy tetã nguérape yvy tuichakue, Gog ha Magógpe,  ha iñorãirõhára aty kuéra, hetáva yguasu pegua yvykuʼícha, oñembyatýta ñorãirõrã.   Ha ou hikuái yvy ipyháichare ha omongora umi Tupã mbaʼéva oĩha, ha pe táva guasu haʼe ohayhúva. Ha hoʼa tata yvágagui ha ohapypaite.  Ha pe Aña, ombotavy vaekue chupe kuéra, oñemombo tata hendyhápe azufre, oñemombo haguépe avei pe tymba vai guasu ha pe maranduhára japu. Upépe haʼe kuéra oñembohasa asy vaerã opa ára guarãma.   Ahecha peteĩ guapyha morotĩ tuicháva ha pype oguapýva. Henondégui okañymbaite yvy ha yvága, ha mamove ndojehechavéi.  Ha umi omano vaekue, michĩ ha tuicháva, oñemboʼy joa pe guapyha renondépe; ha ojepeka umi kuatiañeʼẽ, ha avei ambue kuatiañeʼẽ, pe kuatiañeʼẽ jeikove rehegua.  Umi omano vaekue oñembojovake hembiapo kuerakue rekoitépe ha umi mbaʼe oĩvare umi kuatia ñeʼẽme.   Pe yguasu omeʼẽ umi omanóva ipypegua, ha pe omanóva retã omeʼẽ avei; ha maymáva oñembojovake, peteĩ-teĩ hembiapo kuerakue ojerureháicha.  Upéi pe omanóva retã oñemombo pe tata rupápe. Pe tata rupa niko hína ñemano mokõiha.   Ha upépe oñemombopa umi ndoguerekóiva héra pe jeikove rehegua kuatia ñeʼẽme. Upéi ahecha peteĩ ára ipyahúva ha peteĩ yvy ipyahúva;  pe ára tenonde guare ha pe yvy tenonde guare niko ndaipóri véima, ha upéicha avei pe yguasu.   Ahecha pe táva marangatu, Jerusalén pyahu,  oguejy pe yvágagui,  Tupã renondégui. Oñemonde tembirekorãicha oñemondéva imenarãme.   Ha ahendu peteĩ ñeʼẽ hatã osẽva pe guapyhágui, ha heʼíva: Koʼápe hína pe Tupã oikoha yvypóra kuéra ndive. Oikovéta hendive kuéra ha haʼe kuéra itavagua marangatúta,  ha Tupã voi oĩta hendive kuéra Itupã ramo.  Omokãta hesay kuéra, ndaipóri moʼã véima ñemano,  tasẽ, jaheʼo ha mbaʼe mbyasy;  opa oĩ vaekue yma niko ndaipóri véima.   Pe guapyhápe oĩva heʼi: “Che ajapo pyahu jey opa mbaʼe.” Ha heʼi avei: “Emoĩ kuatiáre, koʼã ñeʼẽ niko añetegua ha ikatu ojejerovia hese.”  Upéi heʼi chéve: “Oĩma. Che hína pe alfa ha pe oméga, pe iñepyrũha ha ipaháva. Ijyuhéivape reiete amboyʼúta jeikove rehegua yvúgui.   Pe osẽ porãva oguerekóta opa koʼã mbaʼe che rembirejakue ramo; ha che haʼéta Itupã ha haʼe che raʼýta.   Umi ipyʼa mirĩva katu, umi ojeroviaʼỹva, umi oporombojeguarúva, oporojukáva, heko kyʼáva, umi ojapóva paje, omombaʼe guasúva taʼãnga, ha opa umi ijapúva, umíva ohóta hoʼa pe asúfre rupa ratápe, ñemano mokõiháva hína.”   Ou peteĩva umi 7 Tupã remimbou oguerekóva 7 mbayru  peteĩ-teĩ ipópe kuéra, henyhẽva umi 7 sarambi vai guasu oikótava ipahávo, ha heʼi chéve: “Eju, ahechaukáta ndéve pe tembirekorã, pe Ovecha Raʼy rembireko.”  Ha pe Espíritu che reraha peteĩ yvyty tuicha ha ijyvatévape, ha ohechauka chéve pe táva guasu marangatu Jerusalén,  oguejýva yvágagui, Tupã renondégui.  Pe táva guasu overa Tupã mimbikuépe; pe ivera haʼete ita veráicha, diamánteicha, hesakã cristálcha.  Pe táva guasu jerére oĩ peteĩ korapy jere tuicha ha ijyvatéva, 12 hokẽva, ha peteĩ-teĩ okẽme oĩ peteĩ Tupã remimbou. Umi okẽre ojehai umi 12 Israel ñemoñare aty réra.  Mbohapy okẽ omaʼẽ kuarahy resẽ gotyo, mbohapy yvate gotyo, mbohapy yvy gotyo, ha mbohapy kuarahy reike gotyo.   Pe táva guasu korapy yvate oguereko 12 ita ipyenda ramo, ojehaiha umi 12 ovecha raʼy apóstol réra.   Pe Tupã remimbou oĩva che ndive oguereko peteĩ mbaʼe raʼãha óro, ohaʼã haguã pe táva guasu, hokẽ kuéra ha ikorapy jere.   Pe táva guasu ijyke irundy, ipukukue ha ipykue peteĩcha. Pe Tupã remimbou ohaʼã pe táva tuichakue: oguereko 2.200 kilómetro. Ipukukue, ijyvatekue ha ipykue peteĩcha.  Upéi ohaʼã pe ikorapy jere: ohupyty 65 métro, yvypóra ñehaʼãháme, pe Tupã remimbou ohaʼãháicha hína.   Upe korapy yvate diamánte guiguare, ha pe táva guasu katu óro ikyʼaʼỹ etéva, haʼete ku mbaʼe resakã isỹi porãva.  Pe korapy jere pyenda ojegua opaichagua ita verápe: pe peteĩha, diamánte; mokõiha, safíro; mbohapyha, ágata; irundyha ita hovy;  Pe 5ha, ónise; 6ha, ita vera pytã; 7ha, krisólito; 8ha, verílo; 9ha, topásio; 10ha, krisoprása; 11ha, hasínto; ha pe 12ha katu amatísta.  Umi 12 okẽ ijapo pyre 12 pérlagui;  peteĩ-teĩ okẽ, peteĩ pérla. Ha pe oka ojeguataha tuichavéva upe táva pegua, óro ikyʼaʼỹva, mbaʼe resakãicha.   Upe távape ndahechái Tupao, Ñandejára voi niko, Tupã ipuʼakapáva, haʼe peteĩ Tupao, ha avei pe Ovecha Raʼy.  Upe táva guasu noikotevẽi kuarahy ha jasýre ohesape vaerã chupe, ohesapégui chupe Tupã mimbikue,  ha pe imbaʼe rendy katu pe Ovecha Raʼy.   Tetã nguéra oguatáta añetegua rendýpe,  ha mburuvicha kuéra yvy arigua omeʼẽmbáta chupe imbaʼe retakue.  Hokẽ nguéra noñemboty moʼãi arakue, ha ipype ndaipóri moʼãi pyhare.   Oñemeʼẽta chupe tetã nguéra mimbikue ha imbaʼe retakue.  Ha arakaʼeve ndoike moʼãi mbaʼeve ikyʼáva,  ha avave ojapóva mbaʼe oporombojeguarúva térã oporombotavýva. Umi oguerekóva héra pe Ovecha Raʼy jeikove rehegua kuatiápe mante oikéta upépe. Pe Tupã remimbou ohechauka chéve peteĩ ysyry potĩ, henyhẽva jeikove rehegua ýgui.  Hesakã satĩ asy, ha osẽ Tupã ha Ovecha Raʼy guapyhágui.  Pe oka ojeguataha tuichavéva mbytépe ha pe ysyry rembeʼy jovaivépe, okakuaa pe yvyra jeikove rehegua,  oñembotývo jasy jere hiʼáva jepi, heʼise hiʼaha 12 peteĩ áñope; ha upe yvyra rogue iporã tetã nguéra oñepohano haguã.  Ndaipóri moʼã véima upépe mbaʼeve ojeharu vaerã.  Tupã ha Ovecha Raʼy guapyka oĩta pe táva guasúpe, ha hembiguái kuéra omombaʼe guasúta chupe.  Ojehecháta hikuái hova,  ha héra oĩta isyváre kuéra.  Upépe ndapyhare moʼãi, ha umi upépe oikóva noikotevẽ moʼãi mbaʼe rendýre ha kuarahy rendýre, Tupã, Ñandejára, oporohesapéta,  ha haʼe kuéra oisãmbyhýta opa ára peve.   Pe Tupã remimbou heʼi chéve: “Koʼã ñeʼẽ koʼãva añetegua meme ha ikatu jajerovia hese. Ñandejára, pe Tupã omoarandúva maranduhára kuérape, omondo hembiguái ohechauka haguã hembiguái kuéra yvy ári guápe mbaʼépa ojehúta vokoieténte.”   “Voi ajúta! Ovyʼaiténe umi ohendúva pe tenondeve rehegua marandu, oĩva ko kuatia ñeʼẽme!”   Che, Juan, ahecha ha ahendu koʼã mbaʼe. Ha ahecha ha ahendu rire, añesũ vaekue pe Tupã remimbou ohechauka vaekue chéve renondépe, amombaʼe guasu haguã.  Haʼe katu heʼi chéve: “Ani rejapo upéicha, che niko Tupã rembiguái, nde ha ne pehẽngue maranduhára kuéraichante avei, ha umi iñeʼẽ rendúva opa mbaʼe oĩvape ko kuatia ñeʼẽme. Emombaʼe guasu Tupãme.”   Ani resella ko tenondeve rehegua marandu oĩva ko kuatia ñeʼẽme, oguahẽma hína ára oiko haguã.  Eheja pe iñañávape toiko ohóvo pe heko añáme, ha pe tekove kyʼa toikónte hína mbaʼe kyʼápe; pe ipyʼa porãva katu tojapónte ohóvo mbaʼe porã, ha pe imarangatúva taimarangatu marangatuve ohóvo.   “Upéicha, voi ajúta, ha aguerúta jopói ameʼẽ vaerã peteĩ-teĩme, hembiapokue rekoitépe.   Ovyʼaiténe umi ojohéiva ijao hoʼu kuaa haguã pe jeikove rehegua yvyraʼa  ha ikatu oike pe táva guasu rokẽ rupi.  Okápe opytáta umi heko vaíva, umi oikóva ojapo paje, umi heko tieʼỹva, umi oporojukáva, umi omombaʼe guasúva taʼãnga ha opa umi ohayhu ha ojapóva ñeporombotavy.   “Che, Jesús, amondo vaekue che remimbou heʼívo koʼã mbaʼe opa umi che iglésiape. Che hína David ñemoñare.  Che haʼe pe mbyja koʼẽ omimbipáva.”   Espíritu Santo ha pe Ovecha Raʼy rembireko, heʼi: “Eju!” Ha pe ohendúva teʼi: “Eju!” Ha pe ijyuhéi ha hoyʼuséva, tou ha toyʼu reiete pe jeikove rehegua ýgui.   Opa ohendúvape ko tenondeve rehegua marandu kuatiañeʼẽ, haʼe: Oimérõ ombojoʼáva koʼã mbaʼe, Tupã ombojoʼáne chupe koʼã sarambi vai guasu oĩva ko kuatiápe.  Ha oimérõ oipeʼáva ko tenondeve rehegua marandúgui, oĩva ko kuatiápe, Tupã oipeʼáta chugui imbaʼéva pe jeikove rehegua yvyrágui, ha pe táva marangatúgui, ha opa mbaʼe ko kuatiápe ojehaiháicha.   Pe koʼã mbaʼe omombeʼúva, heʼi: “Upéicha, eju pyaʼe.” Amén! Eju, ore Jára Jesús!   Ñandejára Jesús tohekuavo ipytyvõ opavave ári. Amén. Emoĩ kuatiáre marandu Tupã remimbou Éfeso pegua iglésiape guarã: Kóicha heʼi pe oguerekóva 7 mbyja ipo akatúape ha oikóva umi 7 tataindy renda órova paʼũme:  Rehaʼarõ kuaa vaekue ha heta rehasa asy che rehehápe, ne kaneʼõʼỹre.  Oime jepe areko haʼe vaerã nde rehe: ndeguereko véima pe mborayhu rereko vaekue iñepyrũrã.  Upévare, ne manduʼáke moõguipa reʼa raʼe. Ejere Tupã gotyo ha ejapo jey pe iñepyrũháme rejapo vaekue. Peichaʼỹrõ, aháta ndéve ha aipeʼáta pe oĩhágui ne tataindy renda. Rejere ramo Tupã gotyo mante nahániri moʼãi.  Rereko jepe ndéve guarã iporãva. Na ndeaʼéi umi nicolaíta ojapóvare, ndachaʼeiháicha avei che.  Ijapysáva tohendu Espíritu heʼíva umi Tupã iglésiape! Umi osẽ porãvape ameʼẽta hoʼu haguã pe yvyraʼa oporomoingovévagui,  oĩva Tupã Yvatýpe.”   Emoĩ avei kuatiáre marandu Tupã remimbou Esmirna pegua iglésiape guarã: “Kóicha heʼi iñepyrũháva ha ipaháva,  pe omano vaekue ha oikove jeýva.  Ani rekyhyje umi rehasa asýtavagui. Aña niko pene moingekáta hína yvyrakuápe, pejepyʼa raʼã haguã. Ha pehasa asýta 10 ára pukukue. Ejepytasóke nde jeroviaháre remanoite peve, ha che ameʼẽta ndéve jopói ramo jeikove.  Ijapysáva tohendu mbaʼépa heʼi Espíritu umi Tupã iglésiape! Umi osẽ porãva ndohasa moʼãi mbaʼeve ivaíva pe mano mokõihágui.”   Emoĩ kuatiáre avei marandu Tupã remimbou Pérgamo pegua iglésiape guarã: “Kóicha heʼi pe oguerekóva ijurúpe kyse puku akua hãimbe jováiva:  Areko jepe haʼe vaerã nde rehe. Oime pene ndive umi ojeiseʼỹva Balaam omboʼévagui, heʼi vaekue Balácpe, omohembiapovaika haguã umi Israel guápe,  omyañañávo chupe kuéra teko vaípe ha hoʼu haguã tymba ojejuka vaekue kuaveʼẽmby ramo umi taʼãnga reípe.   Rereko avei upépe umi ojeiseʼỹva nicolaíta kuéra omboʼévagui.  Upévare, ejeheja ne rembiapo vaikuégui. Peichaʼỹrõ, vokóinte aháta ndéve, ha ko kyse puku osẽva che jurúgui reheve añorãirõta ne ndive.  Ijapysáva tohendu mbaʼépa heʼi Espíritu umi Tupã iglésiape! Umi osẽ porãvape haʼukáta maná  oñemíva hína, ha ameʼẽta avei chupe kuéra peteĩ ita morotĩ, ojehaihápe peteĩ téra pyahu,  avave oikuaaʼỹva, pe oguerekómava mante.”   Emoĩ avei kuatiáre marandu Tupã remimbou Tiatira pegua iglésiape guarã: “Kóicha heʼi Tupã Raʼy, pe hesa tata rendýichava ha ipy vrónse isỹi pyre vaicha:  Areko jepe peteĩ mbaʼe haʼe vaerã nde rehe. Ne kangy pe kuña Jezabel ndive,  heʼíva ijehe maranduharaha,  ha ombotavýva che rembiguái kuérape, omyañañávo chupe kuéra teko vaípe ha hoʼúvo umi tymba ojejuka vaekue kuaveʼẽmby ramo taʼãnga rei kuérape.  Are aheja vaekue chupe oguerovia haguã Tupãme, haʼe katu upéva ndojaposéi ha ndohejái heko vai.  Upévare, aitýta chupe tupa ohasa asytahápe, ha umi hendive omyakãratĩva vaekue hembirekópe. Ojapónte ramo hikuái upéicha heta ambohasa asýta chupe kuéra.  Ha ajukáta avei opa hendive oikóvape, upéicharõ umi Tupã iglésia ohecha kuaáta che aikuaaha opavave apytuʼũ ha ipyʼa ruguaite peve,  ha peteĩ-teĩvape amyengoviáta ojerureháicha hembiapokue.   Peẽ katu, peikóva Tiatírape ha ndapehói vaekue umi mbaʼe umíva rapykuéri, haʼe kuéra ombohérava “Sataná mbaʼe ñemi pypuku”, peẽme katu haʼe namoĩ moʼãiha pende ári ambue mbaʼe ipohýiva  Ha pereko kuaáke umi perekóva, che aju peve.  Umi osẽ porãvape ha ojapo ipaha peve umi che aipotáva ojejapo, ahejáta ipuʼaka tetã nguérare,  Ijapysáva tohendu koʼã mbaʼe Espíritu heʼíva umi Tupã iglésiare!” Emoĩ avei kuatiáre marandu Sardis peguápegua iglésiape guarã: “Kóicha heʼi pe oguerekóva umi 7 Tupã Espíritu ha umi 7 mbyja: ‘Che aikuaa opa mbaʼe rejapóva, ha aikuaa remanomaha, ne rerakuã ramo jepe reikoveha.  Epáy, ha emombarete umi opytáva gueteri, ha oĩmava omano haguãicha. Ahecha niko umi rejapóva ndahaʼeiha iporãmbáva Tupã renondépe.  Ne manduʼáke umi reikuaa vaekuére, tereho hapykuéri ha ejevy Tupã gotyo. Nderepáyri ramo, aháta ndéve mondaháicha, rehaʼarõʼỹve jave.   Upe Sárdispe, rereko jepe umi nomongyʼái vaekue ijao. Haʼe kuéra oikóne che ndive iñemondeha morotĩ reheve, hembiapo kuerakue ojerurégui upéva.  Umi osẽ porãva oñemondéta ao morotĩme, ha nomboguéi chéne héra kuéra pe jeikove kuatia ñeʼẽgui.  Ha haʼéne katu che Ru ha hemimbou kuéra renondépe, haʼe kuéra che mbaʼeha.   Ijapysáva tohendu mbaʼépa heʼi Espíritu umi Tupã iglésiape!’”   Emoĩ avei kuatiáre Filadelfia pegua iglésiape guarã: “Kóicha heʼi pe imarangatúva ha añeteguáva, pe mburuvicha guasu David rokẽ peʼaha oguerekóva, pe oipeʼáva ku avave oipeʼa kuaaʼỹva ha omboty ramo avave ndaikatúi oipeʼa.   Che amoñesũta ne renondépe  umi Sataná aty rehe guáva, umi tekove japu heʼíva judioha ha ndahaʼéi, oikuaa haguã che rohayhuha.   Nde rejapo che rembiapoukapy ne kaneʼõʼỹre, ha upévare che romoʼãta mbaʼe vaígui, oútava hína ko yvy ári oñehaʼã haguã opa yvypórape.  Voi ajúta. Eñongatu umi rerekóva, ani haguã avave oipeʼa nde hegui ne akã rehegua jeguaka.  Umi osẽ porãvagui ajapóta horkon ojokóva Tupã che Jára róga, ha arakaʼevéma nosẽ moʼãvéi upégui. Ha hese kuéra amoĩta Tupã che Jára réra, ha pe Tupã che Jára táva réra, Jerusalén pyahu oúva yvágagui, Tupã che Járagui.  Ha amoĩta avei hese kuéra che réra pyahu.   Ijapysáva tohendu pe Espíritu heʼíva Tupã iglésia kuérape!”   Emoĩ avei kuatiáre marandu Laodicea pegua iglésiape guarã: ‘Kóicha heʼi pe Añeteguáva, mbaʼe rechaha ijapuʼỹva, añetegua heʼíva, opa Tupã ojapo ypy vaekue ñepyrũmby.   Ha pe nde raku vevýigui, na ne roʼysãi térã na nde rakúi, upévare roguẽʼẽta che jurúgui.  Nde niko ere ne mbaʼe repy hetaha, iporãmbaiteha ndéve ha opa mbaʼe reguerekoha; ha nderehecha kuaái reiko vai ha reiko asyha, ne mboriahu apĩha, ha nderehechái nde opivoha.  Upévare haʼe ndéve rejogua haguã che hegui óro oñemopotĩ vaekue tatápe, ne mbaʼe repy heta haguã añetehápe; ha che hegui rejogua haguã ao morotĩ, reñemonde haguã ha remoʼã pe nde opivoha ñane motĩva, ha peteĩ pohã remoĩ haguã nde resápe ha rehecha.  Che ajaʼo ha ahekomboʼe opa ahayhúvape.  Aipórõ, eñemboʼe ha ejevy Tupã gotyo.  Emaʼẽ, che ahenói hína okẽme. Oimérõ ohendúva che ñeʼẽ ha oipeʼáva hokẽ, aikéta hógape ha rokarúta oñondive.  Umi ipuʼaka ha osẽ porãvape, ameʼẽta hendaguã che guapyhápe, che puʼaka ha asẽ porã haguéicha  ha aguapy che Ru ndive iguapyhápe.  Ijapysáva tohendu Espíritu heʼíva Tupã iglésia kuérape!” Kóva rire amaʼẽ ha ahecha peteĩ okẽ ojepeʼáva yvágape; ha pe ñeʼẽ ahendu vaekue tenonderã, ha ojoguáva turu púpe, heʼi chéve: “Ejupi koʼápe ha ahechaukáta ndéve umi mbaʼe ojehútava koʼãva rire.”   Upepete apyta Espíritu poguýpe, ha ahecha peteĩ guapyha oñemoĩ vaekue pe yvágape, ha oĩ oguapýva upépe.  Pe guapyhápe oguapýva hína haʼete ku diamánte, téra itavera pytã, ha pe guapyha jerére oĩ peteĩ jýi  overáva esmeráldaicha.   Ahecha avei pe guapyha jerére ambue 24 guapyha, oguapyhápe hína 24 karai myakãhára: ijao morotĩ ha iñakãre oguereko akã rehegua jeguaka órova.  Pe guapyhágui osẽ ára tiri, ñeʼẽ ha ára sunu,  ha henondépe katu ohesape 7 tataʼy rendy,  umíva hína umi 7 Tupã Espíritu.   Pe guapyha renondépe oĩ avei peteĩ mbaʼe ojoguáva yguasúpe, cristálcha hesakãva. Mbytépe, oĩháme pe guapyha, ha ijerére, oĩ 4 oikovéva, hesáva henondévo ha hapykuévo.  Pe oikovéva peteĩha ojogua leónpe, pe mokõiha tórope, pe mbohapyha ojogua yvypórape, pe irundyha katu, peteĩ taguato ovevéva hínape.   Irundyvéva ipepo 6, ha henyhẽ teságui, oka guio ha hyepy guio.  Ha ára ha pyhare heʼi hikuái: “Imarangatu, imarangatu, imarangatu Ñandejára, Tupã ipuʼakapáva. Haʼe niko pe haʼe vaekue, pe haʼéva ha pe ou vaerã!”   “Nde, ore Jára ha ore Tupã, ndéve ija reñemombaʼe guasúvo, remimbipávo ha nde puʼakapávo, nde haʼégui opa mbaʼe apohare, nde reipota rupínte oiko vaekue.” Pe guapyhápe oguapýva po akatúape ahecha peteĩ kuatia apakuapy ojehaíva hyepy guio ha oka guio,  ha 7 séllope oñemboty hatãva.   Ha ahecha peteĩ Tupã remimbou ipuʼakapáva, oporandu hatãva: “Mávapa ijeroviaháva, oipeka haguã ko kuatia apakuapy ha ojoka umi séllo?”  Ha yvágape ha yvýpe, yvyguýpe jepe, ndaipóri avave ijeroviaháva ikatúva oipeka upe kuatia apakuapy, ha omaʼẽnte jepe hese.  Ha che heta che rasẽ ndojejuhúi haguére peteĩ ijeroviaháva ikatúva oipeka upe kuatia apakuapy ha omaʼẽ hese.  Ha peteĩva umi karai myakãhára apytégui heʼi chéve: “Anive rejaheʼo, pe León, Judá ñemoñare,  David raʼyre,  osẽ  porã ha chupe ija oipekávo pe kuatia apakuapy ha ojoka umi 7 séllo.”   Ha upe jave, pe guapyha ha umi oikovéva, ha umi karai myakãhára mbytépe, ahecha peteĩ Ovecha raʼy. Oñemboʼy vaicha, ha ojekuaa ojejuka hague.  7 hatĩ ha 7 hesa,  ha umíva hína umi 7 Tupã espíritu oñemondo vaekue yvy ári.  Upe Ovecha raʼy oho ha ojapyhy pe kuatia apakuapy, pe guapyhápe oĩva po akatúagui.  Ha ojapyhývo kuatia apakuapy, umi irundy oikovéva ha umi 24 karai myakãhára oñesũ pe Ovecha raʼy renondépe. Opavave hiʼárpa ha oguereko ipópe mbayru óro henyhẽva insiénsogui, umíva niko umi Tupã mbaʼéva ñemboʼe hína.   Ha opurahéi joa ko purahéi pyahu: “Ndéve ija rejapyhy ha reipekávo pe kuatia apakuapy ha rejoka umi séllo, nde niko reñemomarangatu vaekue; ha reñohẽvo nde ruguy, renohẽ mbaʼe vaígui, Tupãme guarã, tekove opaichagua, opáicha oñeʼẽva, opa táva ha tetã.   Chugui kuéra rejapo peteĩ tetã, rejapo paʼi ore Tupãme guarã, ha oisãmbyhýta yvy tuichakue.”   Upéi amaʼẽ ha ahendu heta Tupã remimbou ñeʼẽ, oĩva pe guapyha jerére, umi oikovéva ha umi karai myakãhára jerére. Hetaiterei ndaipapahái,   ha heʼi hatã hikuái: “Pe Ovecha raʼy ojejuka vaekuépe ija ohupytývo puʼaka ha mbaʼeta, arandu ha mbarete, terakuã porã, teko mimbipa ha jererohory.”   Ha ahendu avei, opa mbaʼe Tupã ojapo vaekue yvágape, yvy ári, yvyguýpe ha yguasúpe, heʼi joa: “Pe guapyhápe oguapývape ha pe Ovecha raʼýpe, tojererohory, toñemyerakuã porã, toñemboheko mimbipa ha taipuʼaka opa ára guarã!”   Umi irundy oikovéva katu ombohovái: “Amén!” Ha umi 24 karai myakãhára oñesũ ha omombaʼe guasu. Upéi ahecha pe Ovecha raʼy ojokaha umi 7 séllo apytégui pe tenondegua, ha ahendu peteĩme, umi oikovéva, heʼi ramo hatã ára sunúicha: “Eju!”  Amaʼẽ, ha ahecha peteĩ kavaju morotĩ,  ha pe hiʼarigua oguereko peteĩ huʼy ipópe. Oñemeʼẽ chupe peteĩ akã rehegua jeguaka ha osẽ oho torypápe ipuʼaka haguã.   Pe Ovecha raʼy ojokávo séllo mokõiha, ahendu pe oikovéva mokõihápe heʼi ramo: “Eju!”  Ha osẽ ambue kavaju. Upéva pytã,  ha pe hiʼári oĩvape oñemeʼẽ puʼaka ikatu haguã oipeʼa pyʼa guapy yvy árigui, ha oheja haguã tojojuka yvypóra; ha oñemeʼẽ chupe peteĩ kyse puku tuicháva.   Pe Ovecha raʼy ojokávo séllo mbohapyha, ahendu pe oikovéva mbohapyha heʼi ramo: “Eju!”. Amaʼẽ ha ahecha peteĩ kavaju hũ,  ha pe hiʼári oĩva oguereko peteĩ ñehaʼãha ipópe.  Ha umi irundy oikovéva apytépe ahendu peteĩ heʼíva: “Peteĩ kílo trígonte mbaʼapo repy peteĩ ára rehegua, ha mbohapy kílo seváda peteĩ ára rehegua mbaʼapo repy; ha aníke reity rehundi ñandyry ha kaguy.”   Pe Ovecha raʼy ojokávo séllo irundyha, ahendu pe oikovéva irundyha heʼi ramo: “Eju!”  Amaʼẽ ha ahecha peteĩ kavaju saʼyju nungáva, ha pe hiʼári oĩva héra Mano. Hapykuéri ou pe ohechaukáva mano retã, ha oñemeʼẽ chupe ipuʼaka haguã peteĩ irundy vore yvypóra retakuére, ha oporojuka haguã ñorãirõ, ñembyahýi, mbaʼasy ha umi tymba ñarõ rupive.   Pe Ovecha raʼy ojokávo séllo 5ha, ahecha pe altar guýpe umi oñeñakãʼo vaekue ohenduka haguére Tupã marandu ha ndojeíri haguére haʼe heʼívagui.  Hatã heʼi hikuái: “Mburuvicha guasu imarangatu ha añetéva, arakaʼe piko rembojovakéta yvypórape ha remyengoviáta ore mano?”  Ha upérõ oñemeʼẽ chupe kuéra ao morotĩ, ha ojeʼe chupe kuéra opytuʼu aremive haguã, omanomba peve umi omano vaerã Tupã rehehápe, haʼe kuéraicha.   Pe Ovecha raʼy ojokávo séllo 6ha, amaʼẽ ha oiko peteĩ yvy ryrýi nde tuicháva.  Kuarahy hũmba,  ao ñemano reheguáicha; jasy pytãmba, tuguýicha,   ha umi mbyja hoʼa yvatégui yvýpe, hoʼaháicha umi ígo aky, hakã oityvyro ramo yvytu atã.  Pe ára okañy kuatia oñembyapakua vaicha,  ha umi yvyty ha yvy y mbytépegua oñemomýimba hendágui.   Ha umi tetã ruvicha guasu ha mburuvicha kuéra yvy arigua ha tembiguái kuéra ha tembiguaiʼỹva okañymba umi itakuápe ha umi yvyty rupigua ita kupépe,   ha heʼi hikuái umi yvyty ha umi ita guasúpe: “Peʼa ore ári ha ore mokañy  pe guapyhápe oĩvagui ha pe Ovecha raʼy pochykuégui!  Péina oguahẽ ñenupã guasu ára, ha mávapa ikatúne ogueropuʼaka”? Kóva rire ahecha irundy Tupã remimbou umi irundy yvytu ári, ojoko hikuái umi irundy yvytu  ani haguã oipeju yvy ári, yguasu térã peteĩ yvyra rakãre jepe.  Avei ahechave peteĩ Tupã remimbou oúva kuarahy resẽ guio, ha oguerekóva Tupã oikovéva séllo. Hatã osapukái umi irundy Tupã remimboúpe, oñemeʼẽ hague puʼaka ojapo haguã ivaíva yvy ha yguasúre:  “Ani pejapo ivaíva yvy, yguasu ha umi yvyráre, ndasellái aja ñane Tupã rembiguái kuéra syva.”   Ha ahendu mbovýpa umi ojeselláva: 144.000 umi Israelgua ñemoñare aty apytégui.  Ojesella 12.000 Judá ñemoñare aty apytégui, 12.000 Rubén ñemoñare atýgui, 12.000 Gad ñemoñare atýgui;  avei 12.000 Aser ñemoñare atýgui, 12.000 Neftalí ñemoñare atýgui, 12.000 Manasés ñemoñare atýgui,  avei 12.000 Simeón ñemoñare atýgui, 12.00 Leví ñemoñare atýgui, 12.000 Isacar ñemoñare atýgui,  avei 12.000 Zabulón ñemoñare atýgui, 12.000 José ñemoñare atýgui, ha 12.000 Benjamín ñemoñare atýgui.  Kóva rire amaʼẽ ha ahecha hetaiterei opa tetã megua, opa yvypóraicha guáva, opáicha oñeʼẽva ha opa táva peguáva. Oñemboʼy joa pe guapyha ha pe Ovecha raʼy renondépe, ha hetaitereígui avave ndaikatúi oipapa.Oñemonde ao morotĩme ha oguereko ipópe pindo rogue.  Maymáva osapukái hatã joa: “Ñañepysyrõ ñane Tupã oĩva iguapyhápe ha pe Ovecha raʼýre ae!”   Ha umi Tupã remimbou oĩmba joa ñemboʼyhápe, ha karai myakãhára kuéra ha umi irundy oikovéva pe guapyha jerére; ha ojayvy hikuái pe guapyha renondépe omboja peve isyva yvýre, ha omombaʼe guasu hikuái Tupãme,  heʼívo: “Amén! Jererohory, teko mimbipa, arandu ha jehecha kuaa, terakuã porã, puʼaka ha mbarete toñemeʼẽ ñane Tupãme opa ára. Amén!”   Upérõ, pe karai myakãhára peteĩva oporandu chéve: “Máva piko koʼã oñemondéva ao morotĩme, ha moõgui piko ou hikuái?”  Ha che haʼe chupe “Nde reikuaa, karai”. Haʼe heʼi chéve: “Koʼãva hína umi heta ohasa asy vaekue,  ha ojohéi vaekue ijao pe Ovecha raʼy ruguýpe.   Upévare oĩ Tupã guapyha renondépe, ha ára ha pyhare ombaʼapo itupaópe. Pe oĩva iguapyhápe oñangarekóne hese kuéra haʼete voi.   Haʼe kuéra ndohasa moʼã véima yuhéi ha ñembyahýi, ndohapy moʼã véima kuarahy, ha ára haku mbaʼevéma ndojapo moʼãvéi hese kuéra;   pe Tupã Ovecha raʼy, oĩva guapyha mbytépe, oñangarekóta hese kuéra, ha ogueraháta chupe kuéra yvu kuéra oikovéva gotyo, ha Tupã omokãta umi hesay.” Pe Ovecha raʼy ojokávo séllo 7ha pe kuatia apakuapýgui, oñekirirĩmba sapyʼami pe yvágape.   Upéi ahecha umi 7 Tupã remimbou oñemboʼýva Tupã renondépe, chupe kuéra oñemeʼẽ 7 turu.   Upe rire ou ambue Tupã remimbou, peteĩ insíenso ryru óro ipópe, ha oñemboʼy altar renondépe,  ha oñemeʼẽ chupe heta insíenso, oikuaveʼẽ haguã upe altar óro ári,  oĩva pe guapyha renondépe, umi Tupã mbaʼéva ñemboʼe ndive.   Pe insíenso ratatĩ ojupi Tupã remimbou po guive Tupã meve, imbaʼéva ñemboʼe ndive.  Upépe, pe Tupã remimbou ohupi pe insíenso ryru, omyenyhẽ tatapỹi hendýva pe altar ratágui, ha oity yvy ári;  ha oiko ára sunu, sapukái, ára tiri ha peteĩ yvy ryrýi.   Umi 7 Tupã remimbou, oguerekóva 7 turu ipópe kuéra, oñembosakoʼi ombopu haguã.   Pe Tupã remimbou tenondegua ombopu ituru, ha oñemombo yvy ári amandáu ha tata  ojeheʼáva tuguýre. Okái pe yvy, mbohapy oñembojaʼohágui peteĩngue, ha upéicha avei, peteĩ pe mbohapy hendápe oñembojaʼo ramoguágui umi yvyra rakã ha kaʼavo hovýva.   Pe Tupã remimbou mokõiha ombopu ituru, ha ojeity yguasúpe peteĩ haʼetéva yvyty hendypáva, ha peteĩ pe mbohapyhápe oñembojaʼo ramoguágui, yguasúgui oiko tuguy.   Peteĩ mbohapýgui omano opa oikovéva pe yguasúpe, ha peteĩ mbohapýgui avei opa ygára oĩva upépegui oñehundi.   Pe Tupã remimbou mbohapyha ombopu avei ituru, ha peteĩ mbyja guasu hendypáva hoʼa yvatégui  peteĩ mbohapýgui opa ysyry ha yvu ári.  Upe mbyja héra Iróva; ha mbohapýgui peteĩ opa y oĩva iro, ha y irógui heta yvypóra omano.   Pe Tupã remimbou irundyha ombopu ituru, ha peteĩ pe mbohapyhápe oñembojaʼo ramo guáicha kuarahy, jasy ha mbyja kuéra ogue, opyta pytũ  ha ndohesapevéi mbohapy hendápe oñembojaʼo ramo guáichagui peteĩ, ára ha pyhare.   Upéi amaʼẽ ha ahendu peteĩ taguato guasu ovevéva pe ára mbytére, ha hatã osapukái: “Tojererekóke yvypóra, ágã ipúvo ombopútava gueteri hikuái umi mbohapy Tupã remimbou hembýva!” Pe Tupã remimbou 5ha ombopu ituru, ha ahecha peteĩ mbyja hoʼa vaekue yvatégui yvýpe, ha oñemeʼẽ chupe yvykua pypuku rokẽ peʼaha.  Oipeʼa pe yvykua pypuku ruguaʼỹ ñembotyha, ha upégui osẽ tatatĩ, peteĩ tatakua guasuguiguáicha,  ha upe tatatĩ ojahoʼi kuarahy ha yvytu.  Pe tatatĩgui osẽ tuku isarambíva yvy tuichakue;  ha oñemeʼẽ chupe kuéra puʼaka umi japeusa oguerekovaichagua.  Ojeʼe chupe kuéra ani haguã ojapo mbaʼeve ivaíva mbaʼeveichagua kaʼavóre, mbaʼeve hovývare ha mbaʼeveichagua yvyráre, umi oguerekoʼỹva isyváre ojesella hague, umívarente tojapo ivaíva.   Ha ndojehejái chupe kuéra ojuka yvypórape, tahasýnte chupe kuéra 5 mése pukukue; ha hasy ku japeusa oporojopi haguéicha.   Umi ára umívape maymávape hiʼãnte omano, ha nomano moʼãi; omanoséta hikuái, ha pe mano oñemomombyrýta chugui kuéra.   Umi tuku haʼete kavaju oñemoĩva oñorãirõ haguã;  iñakãre ogueraha peteĩ mbaʼe ojoguáva jeguaka akã rehegua órope, ha hova kuéra ojogua yvypórape.  Hiʼáva kuña akã raguéicha, ha umi hãi katu, jaguarete rãicha.   Umi hete ojahoʼi moʼãha hiérro guigua, ha umi ipepo ryapu haʼete ku tyapu ojapóva heta kárro kavaju reheve oike jave oñorãirõvo.   Huguái kuéra iñapỹi akuáva haʼete ku japeusa, ha upévareve haʼe kuéra ikatu ojapo ivaíva yvypórare 5 mése pukukue.  Tuku kuéra ruvicha, pe temimbou yvykua pypuku peguáva, héra hebréo ñeʼẽme Abadón, ha griégo ñeʼẽme katu Apolión.   Ohasa pe sarambi guasu peteĩha, ha oime gueteri hína mokõi.   Pe Tupã remimbou 6ha ombopu ituru, ha ahendu peteĩ ñeʼẽ osẽva umi irundy altar óro ratĩ paʼũgui,  oĩva Tupã renondépe.  Ha upe ñeʼẽ heʼi pe Tupã remimbou 6ha iturúvape: “Epoi umi irundy Tupã remimboúgui, oñeñapytĩva pe ysyry guasu Éufrates ypýpe.”  Aipórõ ojepoi umi irundy Tupã remimboúgui ojuka haguã yvypóra retakuégui, mbohapýgui peteĩ, oñembosakoʼi niko chupe kuéra upe javete, upe ára, mes ha áñope guarã.  Ha ahendu mbovýpa hetakue umi ñorãirõhára kavaju arigua: 200.000.000.   Péicha ahecha vaekue umi kavaju pe che jehechápe, ha umi hiʼarigua oguereko ipytiʼáre peteĩ moʼãha pytãva tatáicha, hovýva ita hasíntoicha ha hesaʼyjúva asúfreicha. Ha umi kavaju akã haʼete jaguarete guasu akã, ha ijuru kuéragui osẽ tata, tatatĩ ha asúfre.  Mbohapyhágui peteĩ omano yvypóra retakue, koʼã mbaʼe vai kavaju kuéra jurúgui osẽva rupi: tata, tatatĩ ha asúfre.  Umi kavaju puʼaka oĩ ijurúpe ha huguáipe; umi huguái niko haʼete mbói, ha oporombyai iñakãme.   Ha umi yvypóra hembýva, umi nomanói vaekue koʼã mbaʼe vaieta rupi, ndohejái koʼágã avei umi mbaʼe vai ojapóva, omombaʼe guasúnte oikóvo umi Añáme, ha umi taʼãnga óro, pláta, vrónse, ita ha yvyrágui guare, ikatuʼỹva ohecha, ohendu térã oguata.   Ha oikónte oporojuka, ojapo paje, heko vai kuña ndive ha omonda. Che pehẽngue kuéra, che pyʼa rembipota ha che ñemboʼe niko, Israelgua maymáva oñepysyrõ haguã.  Hese kuéra ikatu haʼe, hiʼãnteha chupe kuéra ombaʼapo Tupãme guarã. Noñemopyendáinteko hikuái arandu añetépe.  Haʼe kuéra ndohecha kuaaséi, Tupãha pe omboheko jojáva yvypórape. Ha heko jojase hikuái ijehegui rei, upévare noñemoĩri pe Tupã heʼi vaekuére, ñande reko joja haguã.  Tembiapoukapy niko opa Jesucristo ndive, ha upéicha maymáva heko joja ijeroviáre.   Teko joja ipyendáva tembiapoukapýre, Moisés heʼi vaekue: “Opa iñeʼẽ rendúva tembiapoukapýpe, hese oikovéta.”   Ha pe teko joja ipyendáva jeroviáre, ojeʼe: “Ani rejepyʼa mongeta kóicha: ‘Máva piko ojupíta yvágape?’ (upéva hína, omboguejy haguã Jesucristo),  térã: ‘Mávapa oguejýta yvykua pypukúpe?’ (upéva hína, Jesucristo ojupi haguã omanóva apytégui).”  Mbaʼe piko aipórõ pe ojeʼéva? “Pe ñeʼẽ niko oĩ nde ypýpe, nde jurúpe, nde pyʼápe.” Upéva hína pe jerovia rehegua marandu romosarambíva.   Ere ramo Jesucristo nde Jaraha, ha nde pyʼápe rerovia Tupã omoingove jey hague chupe, reñepysyrõta.  Ñande pyʼápe niko jarovia jahupyty haguã teko joja, ñande jurúpe jaʼe jaroviaha Jesucrístope, ñañepysyrõ haguã.   Ñandejára Ñeʼẽ heʼi: “Pe ojeroviáva hese ndopyta rei chéne.”   Judío ha judioʼỹva ndojoavýi. Tupã niko opavave Jára, ha omeʼẽ heta mbaʼe umi chupe oñemboʼévape.  Ñandejára Ñeʼẽ niko heʼi: ‘Opa oñemboʼéva Ñandejárape, oñepysyrõta.’   Ha mbaʼéicha piko oñemboʼéta hikuái chupe, ko ndogueroviái vaekue Tupãme? Ha mbaʼéicha piko ogueroviáta chupe, ko avave noñeʼẽiva chupe kuéra hese? Ha mbaʼéicha piko ohendúta, ndaipóri ramo peteĩ oñeʼẽva chupe kuéra upe marandu pyahúre?  Ha mbaʼéicha piko oiméta oñeʼẽva upe marandu pyahúre, noñemondói rirérõ upevarã? Heʼiháicha Ñandejára Ñeʼẽ: “Iporãite piko jahecha ramo oguahẽ umi marandu porã oguerúva!”   Nda opavavéiko ojuhu porã pe marandu pyahu. Isaías heʼiháicha: “Che Jára, máva piko oguerovia raʼe ohendúvo pe marandu?”   Aipórõ, jajerovia niko ñahendu rire ae pe marandu, ha pe marandu ou Cristo ñeʼẽgui.   Che katu aporandu: Oime mbaʼe piko nohendúi raʼe hikuái pe marandu? Ohendu niko hikuái! Ñandejára Ñeʼẽ heʼi: “Iñeʼẽ nguéra isarambi yvy tuichakue, ha yvy apy mombyryve peve iñeʼẽ nguéra oguahẽ.”   Ha aporandu jey: Oime mbaʼe piko umi Israelgua ndohecha kuaái? Tenondete Moisés heʼi: “Che ahejáta peñemyrõ peteĩ tetã ndahaʼéiva tetã tee, pombopochýta peteĩ tetã itavýva ndive.”   Upéi Isaías heʼive: “Umi nda che rekái vaekue che juhu, ha umi che rehe oporanduʼỹ vaekuépe ajechauka.”   Ha oñeʼẽvo umi Israelguáre, Isaías heʼi: “Opa ára ambohasa che po peteĩ tetã iñeʼẽ renduʼỹva ha heko puʼãvape.” Koʼágã aporandu: Oiméne piko Tupã omboyke raʼe ijehegui hetã guápe? Ahániri katu! Che voi niko Israelgua, Abraham ñemoñare, Benjamín ñemoñare atygua.   Iñepyrũha guive, Tupã oguereko vaekue Israelgua kuérape hetãgua ramo. Ha koʼágã ndojahéiri hese. Ndapeikuaái piko peẽ Ñandejára Ñeʼẽ heʼiha, maranduhára Elías rekovekue oñemombeʼuhápe, haʼe omoĩ vai hague Israélpe Tupãme oñemboʼévo? Haʼe heʼi vaekue:  “Che Jára, ojuka niko hikuái ne maranduhára kuérape, ha ohundi umi nde altar.  Che añoite apyta aikove, ha che jukase avei hikuái.”   Tupã katu heʼi chupe: “Amboyke chéve guarã 7.000 kuimbaʼe oñesũʼỹ vaekue tupã Baal  renondépe.”   Upéicha avei, opyta koʼágã peteĩ hembyremi, Tupã, ipyʼa porã rupi, oiporavo vaekue.  Ha Tupã pyʼa porã rehe ramo, ndahaʼéi mbaʼeve haʼe kuéra ojapo vaekuére. Upéicha rire, Tupã pyʼa porã ndahaʼe moʼã véima pyʼa porã.  Aipórõ piko mbaʼe? Israelgua kuéra ndohupytýi pe ohekáva, ha umi Tupã oiporavo vaekue katu, umíva ohupyty. Umi ambuépe oñembopyʼa hatã,  heʼiháicha Ñandejára Ñeʼẽ: “Tupã ombopyʼa hatã chupe kuéra, ha upéicha koʼágã peve. Omeʼẽ chupe kuéra tesa ohechaʼỹva, ha apysa ohenduʼỹva.”   David heʼi avei: “Ikaru guasu kuéragui toiko pyaha ha ñuhã, oñepysãnga ha oñenupã haguã hikuái.   Hesa kuéra toñemboty ha tohechaʼỹ. Heko asy tombyaturu chupe kuéra opa ára.”   Koʼágã aporandu: Oiméne piko umi judío, oñepysãngávo hoʼapaite raʼe? Ahániri upéva! Upéva rangue, umi judío naiñeʼẽ rendúivo, umi judioʼỹva ikatu oñepysyrõ, Israelgua kuéra ipochy haguã.  Aipórõ, umi Israelgua ñepysãnga ha iñesẽ vai, ogueru rire mbaʼe porã ko yvy tuichakuépe umi judioʼỹvape, mbaʼépa ndoguerúi chéne ojeheko myatyrõ vove umi judío!   Ha areko peteĩ mbaʼe haʼe vaerã judioʼỹvape. Tupã che moĩ aja pukukue ambaʼapo haguã judioʼỹva apytépe, arohoryeténe ko tembiapo.  Aipota umi che retãguáva ipochy pende rehe, ha upéicha aipysyrõ haguã chupe kuéra.  Tupã jejahéi judío kuérare ogueru rire jeiko porã jey hendive, mbaʼe nipo ndoguerúi chéne, Tupã oheja jey ramo oñemoaguĩ hese hikuái: Jeikove jey umi omano vaekuépe guarã!  Pe mbuja tenondegua oñemboyke ramo Tupãme guarã, imbaʼe avei umi hembýva. Ha pe yvyra rapo oñemboykérõ Tupãme guarã, imbaʼe avei umi hakã.   Pe olívogui, umíva judío kuéra hína, oñekytĩ hakã mbovymi ha oñemoinge hese olívo kaʼaguy, umíva umi judioʼỹva hína. Upéicha rupi peime hapo peve, upe olívo rekovépe voi.  Ani jepe rejererovu ha rejahéi umi hakã ypykuére. Upéicha rejapórõ, ne manduʼáke ndahaʼeiha nde pe hapo rejokóva, pe hapo katu ndéve nde joko.   Ikatu oime ere: “Oñekytĩ niko hakã añembojeheʼa haguã upe olívore.”  Iporã, umíva oñekytĩ ndojeroviái haguére. Aipórõ, ani rejererovu, ekyhyje uvei.  Tupã ndoheja reíri ramo umi hakã ypykuépe, ndéve avei ndo reja rei moʼãi.  Emaʼẽna mbaʼéichapa Tupã ipyʼa porã, ojopy kuaa jepe avei. Ojopy umi ojaʼyvere vaekue ndive, ha ipyʼa porã ne ndive. Ha reiko vaerã opa ára pe haʼe ipyʼa porãháre. Upeichaʼỹrõ, nde avei reñekytĩ vaerã.  Upéi ave, judío kuéra ohejárõ hembiroviaʼỹ, oñembojeheʼa jeýne. Tupã niko ipokatu ombojeheʼa jey haguã chupe kuéra.  Nde, nde ypy guive voi olívo kaʼaguy vaekue, upéi reñekytĩ ha reñembojeheʼa pe olívo iporãvare. Mbaʼeichaite peve piko umi judío, olívo porã rakãva hína haʼe kuéra, oñembojeheʼa jeýta pe olívo teére!   Che pehẽngue kuéra, aipota peikuaa ko Tupã mbaʼe ñemi, ani haguã peiko peñemoarandu. Israelgua ñembopyʼa hatã nda opa ára guarãi, upéva oikóta umi Israelguaʼỹva retakue oñemoaguĩva Tupãre, ohupyty pe haʼe oipotaháicha.  Ágã upéva ojehúvo, Israel tuichakue oñepysyrõta. Ñandejára Ñeʼẽ niko heʼi: “Pe oporopysyrõva Sióngui oúta ha omboykéta Jacóbgui teko aña.   Ha ameʼẽ chupe kuéra che ñeʼẽ aipeʼataha hembiapo vaikuégui.”   Judío kuéra nohenduséi marandu pyahu, ha upéva heʼise opuʼãha Tupãre, peẽ judioʼỹva peñemoĩ porã haguã. Ha opáichavo Tupã ohayhu gueteri chupe kuéra, haʼe oiporavo rupi ijypy kuerakuépe.  Tupã omeʼẽva ndoipeʼái, ha ndoheja reíri oporohenói ramo.  Yma peẽ na pene ñeʼẽ rendúi vaekue Tupãme, ha koʼágã judío kuéra naiñeʼẽ rendúiva, Tupã pende poriahurereko.  Upeichaite avei, koʼágã naiñeʼẽ rendúi haʼe kuéra, ha upéva Tupã pende poriahurereko haguãnte, ha koʼágã avei, oiporiahurereko haguã chupe kuéra.  Tupã oñapytĩ vaekue opavavépe iñeʼẽ renduʼỹ haguã, oiporiahurereko joja haguã peteĩcha opavavépe.   Tuichaite mbaʼe piko umi mbaʼe Tupã oguerekóva, ha pe iñarandu ha iñakã porãngue! Avave ndaikatúi omyesakãvo mbaʼépa haʼe ojapóta, ha oikuaávo hape kuéra.   “Máva piko oikuaa Ñandejára akã ryepy? Máva piko oñemoñeʼẽta chupe?   Mávapa ombaʼe omeʼẽ rakaʼe chupe, haʼe koʼágã omyengovia haguã?”  Opa mbaʼe ou Tupãgui, ha oĩ haʼe rupi ha chupe guarã. Tojererohory opa ára Tupãme! Amén. Upévare, che pehẽngue kuéra, Tupã poriahurerekóre ajerure peẽme, peẽ voi peñemoĩ haguã Tupã renondépe, imeʼẽmby oikovéva, imarangatúva ha iporãva ramo. Upéva haʼe pe jererohory añete peikuaveʼẽ vaerã.  Anivéma peiko ojeʼeháicha koʼágã ojeiko vaerãha. Upéva rangue, pemoambue pende pyʼapy iñambue haguã avei pende rekove ha peikuaa Tupã rembipota, heʼise, pe iporãva, pe ombohorýva chupe, pe mbaʼevépe ivaiʼỹva.   Pe ijapopyrã Tupã omeʼẽ vaekue ipyʼa porãgui chéve, upévare haʼe peẽme ani haguã peje pende jehe mbaʼeve upe peje vaerãgui. Iporãve peteĩ-teĩ heʼi ijehe upe hekopegua, ohecha kuaávo jopói omeʼẽ vaekue chupe Tupã, upe ijerovia ndive.  Hetaháicha umi ñande rete rehegua, ha nda opavavéi peteĩ mbaʼépente iporã,  upéicha avei ñande, ñande reta ramo jepe, peteĩnte Cristo ndive, ha jajoaju ojuehe, peteĩ rete rehegua ramo.   Tupã niko omeʼẽ vaekue ñandéve ñande katupyry haguã peteĩ mbaʼépe, omeʼẽse haguéicha ñandéve. Upévare, Tupã ñane mbokatupyry rire japoromomarandu kuaa haguã, ñañeʼẽ vaerã upe mbaʼe jaroviávare.  Ha ñane mbokatupyry rire ñaipytyvõ haguã ñande rapichápe, ñaipytyvõ porã vaerã. Upe oñembokatupyry vaekue oporomboʼe haguã, toporomboʼe.  Pe oñembokatupyry vaekue oporomokyreʼỹ haguã, toporomokyreʼỹ. Omeʼẽva, tomeʼẽ ojejapoʼỹre, ombaʼapóva tembiapo hasyhápe, tombaʼapo hekópe. Pe oipytyvõva umi oikotevẽvape, toipytyvõ vyʼápe.   Pejoayhúke añetehápe. Pembotove ivaíva ha peñemboja iporãvare.  Pejoayhu oñopehẽnguéicha, peñombojerovia ha peñomombaʼe.   Peñehaʼãke ani pene ateʼỹ, ha pembaʼapo Ñandejárape guarã akã rakúpe.   Peikove vyʼápe, umi mbaʼe pehaʼarõvare. Peropuʼaka pyʼa guasúpe umi pehasa asyha. Aníke arakaʼeve peheja pene ñemboʼe.   Pereko pene mbaʼérõ umi Tupã mbaʼéva remikotevẽ. Pemoguahẽ porãke pene mbohupápe.   Pehovasa umi pene muñávape.  Pehovasa ha ani pejaʼo vai chupe kuéra.   Pevyʼa umi ovyʼáva ndive, ha pene rasẽ umi hasẽva ndive.   Peiko peñorãirõʼỹre ambue kuéra ndive. Ani pejejapo, peñemoĩ uvei umi heko mirĩva ykére. Ani peñemoarandu.   Ani pemyengovia ivaíva ivaívape. Peñehaʼã pejapo iporãva opavave renondépe.  Ikatuha peve, peñehaʼãmbaite peiko haguã pyʼa guapýpe opavave ndive.  Che pehẽngue kuéra ahayhúva, ani pemyengovia oja japo vaíva pende rehe, Peheja Tupãme toporonupã. Ñandejára Ñeʼẽ niko heʼi: “Che aporomboheko joja vaerã. Che ahepymeʼẽta, heʼi Ñandejára.”   Ha avei: “Peteĩ ndaijaʼéiva nde rehe iñembyahýirõ, emongaru, ha ijyuhéirõ, emboyʼu. Upéicharõ, hova pytãmbáne otĩgui.”   Ani reheja ipuʼaka nde rehe ivaíva. Upéva rangue, nde puʼaka nde ivaívare iporãva rupive. Maymáva oñemoĩ vaerã mburuvicha poguýpe. Ndaipóri mburuvicha ouʼỹva Tupãgui, ha umi oĩva, Tupã omoĩ vaekue meme.  Aipórõ, umi opuʼãva mburuvicháre, opuʼã umi mbaʼe Tupã omoĩ vaekuére. Ha umi opuʼãva oñenupãne.  Mburuvicha kuéra noĩri omongyhyje haguã iporãva apohápe, umi angaipa apohápente. Reikovesépa kyhyjeʼỹre mburuvicha renondépe? Ani nde reko vai, ha mburuvicha nde rereko porãne,  ombaʼapógui haʼe Tupãme, ndéve iporã vaerãre. Nde reko vaírõ katu, ekyhyje. Ndareíri mburuvicha ikyse puku, ombaʼapógui Tupãme guarã omeʼẽ haguã ohekáva pe hembiapo vaívape.  Upévare, tekotevẽ oñeñemoĩ mburuvicha poguýpe, ndahaʼéi katuete rekyhyjégui, reikuaágui voi upéicha rejapo vaerãhánte.  Upévare avei peẽ pemeʼẽ pe impuésto, mburuvicha kuéra ombaʼapógui Tupãme guarã, ha upévape oiko.   Pemeʼẽ peteĩ-teĩme imbaʼerãva. Umi pehepymeʼẽ vaerãva rehe, pehepymeʼẽ. Umi pehepymeʼẽ vaerã ramo impuésto, pehepymeʼẽ. Umi pemombaʼe vaerãva, pemombaʼe. Umi pehayhu vaerãva, pehayhu.   Ani oime peiporu vaekue pemyengoviaʼỹva. Pejoayhu vaerãhágui ani pende resarái. Pe ohayhúva hapichápe ojapóma tembiapoukapy heʼíva.  Tembiapoukapy kuéra heʼi: “Ani remyakãratĩ ne rembirekópe,  ani reporojuka,  ani remonda,  ani reipota opa mbaʼe.”  Ãva ha umi ambue tembiapoukapy, opyta koʼãva koʼã ñeʼẽ ryepýpe: “Ehayhu nde rapichápe rejehayhuháicha ndete.”   Mborayhu oguerekóva ndojapo vaíri hapicháre. Aipórõ, mborayhúpe oikóva ojapopa porã hína umi tembiapoukapy.   Opa koʼã mbaʼépe pehecha kuaa, mbaʼe árapepa jaiko hína, ha peikuaa japayhapemaha. Ñande ñepysyrõ niko hiʼaguĩve koʼágã iñepyrũháme guarégui, ako jarovia ñepyrũ ramo guare pe marandu pyahu.  Pyhare pytéma, ha hiʼaguĩma koʼẽ. Upévare, jajapoveʼỹ umi pytũ rehegua ha ñañemonde mbaʼe rendýpe, peteĩ ñorãirõhára oñemondeháicha hete moʼãhápe.  Jaiko teko potĩme, ára koʼẽ porã meguáicha. Ani jaiko karu guasu ha kaʼúpe, térã mbaʼeita potápe.  Upéva rangue, peñemonde Ñandejára Jesucrístogui  ha ani pehekátei umi tembipota vai perekóva yvypóra pende rekópe. Pemoguahẽ porã ijerovia kangývape, ha ani peñoñeʼẽ api hendive.  Péina hína, oime ku oimoʼãva ikatuha hoʼu opa mbaʼe. Ha oime ambue, ikangýva ijeroviápe, ndoʼúiva mbaʼeveichagua soʼo.  Néi, pe opa mbaʼe hoʼúva ndojahéi vaerãi pe ndoʼúivare oimeraẽva mbaʼe. Ha pe ndoʼúiva oimeraẽva mbaʼe noñeʼẽ vaerãi pe opa mbaʼe hoʼúvare, Tupã voi niko omonei upéva.  Máva piko nde, reñeʼẽ haguã pe ambuépe guarã ombaʼapóvare? Opyta porã térã opyta vaírõ, upéva oikuaa ijára. Ha opyta porãne, Ñandejára oguereko rupi pokatu omombyta porã haguã.   Péina ápe ambue ojehu vaekue: Oime omombaʼevéva peteĩ ára ambuégui, ha oime oimoʼãva opa ára peteĩchanteha. Peteĩ-teĩ ogueroviánte vaerã pe ogueroviáva.  Pe omombaʼéva peteĩ ára, omombaʼe haguã Ñandejárape oguereko upe ára. Ha pe opa mbaʼe hoʼúva, omombaʼe haguã Ñandejára hoʼu, ha omeʼẽ ijaguije Tupãme. Ha pe ndoʼúiva oimeraẽva mbaʼe, omombaʼe haguã Ñandejárape ndoʼúi, ha omeʼẽ ijaguije Tupãme.   Avave ndajaikovéi ñande jupe guarã, ha nañamanói ñande jupe guarã.  Jaikove ramo, jaikove Ñandejárape guarã, ha ñamano ramo, Ñandejárape guarã ñamano. Ha upéicha, jaikovérõ ha ñamanórõ, Ñandejára mbaʼe ñande.  Upevarã omano Cristo ha oikove jey, haʼe haguã, omanóva ha oikovéva Jára.   Mbaʼére piko aipórõ reñeʼẽ ne pehẽnguére? Térã mbaʼére rejahéi hese? Opavave ñañemoĩ vaerã Tupã renondépe, haʼe ñane mbojovake haguã   Ñandejára Ñeʼẽ niko heʼi: “Ameʼẽ che ñeʼẽ, heʼi Ñandejára, che renondépe opavave oñesũtaha, ha maymáva oguerohorýta Tupãme.”   Aipórõ, peteĩ-teĩ ñande ñañemombeʼu vaerã Tupãme.  Upévare, nañañeʼẽ véima vaerã ojuehe. Upéva rangue, peñehaʼã uvei ani pejapo mbaʼeve omoñepysãnga vaerã pene pehẽngue kuérape, térã omokangy vaerã ijerovia.  Che aikuaa ndaiporiha mbaʼeve ikyʼáva ijehegui voi. Jesucristo reroviaha che rekópe, upéva aikuaa porã. Oimérõ oimoʼãva oĩha peteĩ mbaʼe ikyʼáva, ikyʼáne chupe guarã.  Ha upéicha, nde reʼúvare ne pehẽngue ipochy ramo, nde reko ndahaʼe véima mborayhu rehegua. Aníke ne rembiʼu ohundi pe tapicha, Cristo omano hague!  Aníke peheja aipórõ oñeñeʼẽ vai pe mbaʼe porã perekóvare.  Tupã sãmbyhy ndahaʼéi ojeʼúva térã oñemboyʼúva rehegua. Tupã sãmbyhy oĩ ojeikóre teko jojápe, pyʼa guapy ha vyʼápe Espíritu Santo rupi.  Pe kóicha ombaʼapóva Crístope guarã, ombohory Tupãme ha oguerohory opa yvypóra.   Upévare, jahekáke opa mbaʼe oguerúva pyʼa guapy ha akã rapuʼã joja.  Ani rehundi Tupã rembiapo tembiʼu rupi. Añetehápe niko, opa tembiʼu ipotĩ. Pe ivaíva niko, pe jaʼu ramo mbaʼe oporoitýva angaipápe.  Iporãve ndajaʼúi soʼo ha kaguy, ha ani jaiko jajapo umi mbaʼe ñane pehẽngue kuérape omoñepysãngáva.  Jerovia rerekóva, rereko vaerã ndete Tupã renondépe. Ovyʼaiténe upe oikóva ijehegui ojepyʼapyʼỹre!  Ndereikuaa porãirõ mbaʼépa reʼu vaerã térãpa nahániri, reʼúvo, ne rembiapo vai, ndereʼúigui rerovia porãme ikatuha reʼu, nde jerovia ikangy rupi. Ha opa mbaʼe jajapóva jarovia porãʼỹme, angaipa hína. Ñande, ñane mbaretéva ñane jeroviápe, jareko vaerã ñane mbaʼérõ umi imbareteʼỹvéva ñande hegui reko kangy, ha ani jaheka umi ñandéve iporãvante.  Opavave ñande, jaʼa porã vaerã ñande rapicha kuérape, ha ñambaʼapo chupe kuéra iporã vaerãre, ñañakã rapuʼã joja haguã peteĩcha.  Jesucristo niko ndohekái vaekue avei ojererohory haʼe voi. Upéva rangue katu, ipype oiko pe Ñandejára Ñeʼẽ heʼiháicha: “Umi jejaʼo oiko vaekue nde rehe, hoʼa vaekue che ári.”   Opa mbaʼe ojeʼe vaekue yma Ñandejára Ñeʼẽme, ojeʼe ñande reko mboʼerã. Ikatu haguã teko mbarete ha pyʼa pytuʼu jahupytýva umi mbaʼe ojeʼéva rupi, jareko ñahaʼarõva.  Ha Tupã, pe teko mbarete ha pyʼa pytuʼu omeʼẽva, ta pene pytyvõ peiko haguã joayhúpe, Cristo oiko haguéicha.  Ha peteĩ ñeʼẽme oñondivepa, perohory Tupã, Ñandejára Jesucristo Ru.   Aipórõ, peñomoguahẽ torypápe, Cristo pene moguahẽ haguéicha avei peẽme, Tupã heko mimbipa haguã.  Ikatu haʼe peẽme, Cristo ou hague ombaʼapo haguã judío kuéra rehehápe, oiko haguã umi ñeʼẽ oñemeʼẽ vaekue ñande ru kuéra ypykuépe ha ojehechauka upéicha, Tupã nosẽiha iñeʼẽ meʼẽgui.  Ou avei, umi judioʼỹva oguerohory haguã Tupãme iporiahurereko kuaáre. Heʼiháicha Ñandejára Ñeʼẽ: “Upévare roguerohorýne opa tetã apytépe, ha apurahéine nde rérape.”   Ambue hendápe, Ñandejára Ñeʼẽ heʼi: “Pevyʼáke, tetã nguéra, umi Tupã retãgua ndive.”   Ha oimeve heʼiha: “Tetã nguéra ha opa tavagua, perohory Ñandejárape!”   Isaías kuatia heʼi avei: “Hokýta Jesé rapo, opuʼãtava oisãmbyhývo tetã nguérape, hese ae ohaʼarõ kuaátava.”   Tupã, omeʼẽva ñandéve ñehaʼarõ kuaa, ta pene myenyhẽ peẽme pejeroviáva hesépe, vyʼa ha pyʼa guapýgui. Ha tombotuicha tuichave pene raʼarõ kuaa, Espíritu Santo pokatu rupi.   Che pehẽngue kuéra, aikuaa porã pene renyhẽha mbaʼe porãgui ha opaichagua arandúgui. Ha peñemoñeʼẽ kuaaha ojupe.  Ko kuatia ñeʼẽme katu añemoĩ añeʼẽ resakã porãvo peẽme heta mbaʼére, ani haguã pende resarái. Péicha ajapo, Tupã, ipyʼa porã rupi omeʼẽgui chéve ajapo haguã,  ha ambaʼapo Jesucrístope umi judioʼỹvape iporã haguã. Ko che rembiapo niko, paʼi rembiapóva hína, amyasãivo Tupã marandu porã, amoĩ haguã henondépe umi judioʼỹvape, kuaveʼẽmby ombohorýva chupe ramo, ha imarangatúva Espíritu Santo rupi.   Ndareíri avyʼa Cristo reheve, Tupãme guarã ambaʼapo haguére.  Che añeʼẽ umi mbaʼe Cristo ojapo vaekuére che rupi, umi judioʼỹva iñeʼẽ rendu haguã Tupãme. Péicha ajapo, umi mbaʼe haʼéva ha ajapóva rupive,  mbaʼe techaukarã ha mbaʼe hechapyrãva puʼaka, ha Tupã Espíritu pokatu rupi. Upéicha rupi amohuʼã porã vaekue Cristo marandu porã ñemosarambi, Jerusalén guive, ha opa rupi, Iliria yvy peve.  Opa ára añehaʼã vaekue amboʼe Cristo marandu porã, umi arakaʼeve oñehenduʼỹ haguépe Jesucristo rehegua, ani haguã amopuʼã mbaʼeve ambue omoñepyrũ haguépe.  Ajapo uvei katu heʼiháicha Ñandejára Ñeʼẽ: “Ohecháne umi arakaʼeve oikuaaʼỹ vaekue chugui mbaʼeve, oikuaáne umi arakaʼeve ohenduʼỹ vaekue chugui mbaʼeve.”   Upévare añete ndaikatúi vaekue aha pene rendápe, hetave jey jepe añembosakoʼi aha haguã.   Ha ágã amohuʼãmava che rembiapo koʼa rupi, ha yma guivéma aiko ahase pene rendápe,  ahaʼarõite aguahẽvo pende rendápe ahakuévo Espáñape. Ha avyʼaite rire pohechami haguére, sapyʼaite ramo jepe, ahaʼarõ peche pytyvõne ahasa haguã ahávo pe ahahápe.  Koʼágã katu aha raẽta Jerusalénpe arahávo pytyvõ umi ñane pehẽngue upépe oĩvape.  Umi Macedonia ha Acayagua ohecha kuaa iporãha ojapo hikuái peteĩ viru ñemonoʼõ ojererahauka vaerã ñane pehẽngue kuéra mboriahu Jerusalén guápe.   Oipotágui porãnte ojapo hikuái, ojapo vaerã voi jepe. Umi Tupã reroviaha judíova omeʼẽ haguéicha umi judioʼỹvape opa oikuaa ha oñandúva, umi judioʼỹva oipytyvõ vaerã umi judío Tupã reroviahápe.   Aipórõ, koʼã mbaʼe ajapopa vove ha ameʼẽ chupe kuéra pe viru oñemonoʼõ vaekue, aháta Espáñape, ha ahasakuévo pohecháta.  Aikuaa porã, ágã aguahẽ vove pene rendápe ñane renyhẽtaha Cristo jehovaságui.   Che pehẽngue kuéra, Ñandejára Jesucrístore ha pe mborayhu Espíritu Santo omeʼẽvare ñandéve, ajerure peẽme peñemoirũ haguã che ndive peñemboʼévo Tupãme che rehe.  Pejerure Tupãme ta che peʼa umi tekove jeroviahaʼỹ Judea peguágui, ha toguahẽ porã pe pytyvõ araháva hína ñane pehẽngue kuéra Jerusalén guápe.  Upéicha ikatu haguã, Tupã oipotárõ, aguahẽ vyʼapópe pohechávo ha apytuʼu aimévo pene ndive.  Tupã, pyʼa guapy meʼẽha, toĩ pene ndive. Amén. Haʼe peẽme pejerovia haguã ñane reindy Febe rehe, ombaʼapóva Jesucristo iglésia Cencreas peguápe.  Pemoguahẽ porã chupe, Ñandejára rérape, jajapo vaerãháicha ojoapytépe, ñande oñopehẽnguéva Tupã reroviápe. Peipytyvõ chupe opa oikotevẽvape, haʼe hetápe oipytyvõ vaekue, ha chéve ave.   Pemomaiteimi Prisca ha Aquílape, che rembiapo irũ Jesucrístope guarã mbaʼapópe.   Haʼe kuéra, nahakateʼỹi vaekue hekovére, omoʼã haguã che rekove. Ameʼẽ che aguije ndahaʼéi chupe kuéra añónte, umi ñane pehẽngue kuéra Tupã iglésia judioʼỹvape avei.  Pemomaitei avei umi Prisca ha Áquila rógape oñembyatývape. Pemomaitei pe ahayhuetéva che irũ Epénetope, haʼe raẽvete Ásiape oguerovia vaekue Crístope.  Pemomaitei Maríape, hetaite ombaʼapo vaekue pende rehe.  Pemomaitei che retãgua Andrónico ha Juníaspe, che irũ vaekue yvyrakuápe. Haʼe kuéra ojekuaaitei vaekue umi apóstol apytépe, ha oguerovia vaekue hikuái Jesucrístope che mboyve.   Pemomaitei Ampliátope, ahayhuetéva che irũ Ñandejára reroviápe.  Pemomaitei Urbánope, ñane irũva Cristo rehegua mbaʼapópe, ha pe ahayhuetéva Estáquispe.  Pemomaitei Apélespe, hetaite jey ohechauka vaekue mbaʼeichaite pevépa ojerovia Crístore, ha avei Aristóbulo róga guápe.  Pemomaitei che retãgua Herodiónpe, ha umi Narciso róga guápe, ogueroviáva Ñandejárape.  Pemomaitei Trifena ha Trifósape, ombaʼapóva Ñandejára peguarã. Ha upéicha avei, pe jahayhuetéva ñane reindy Pérsidepe, hetaite ombaʼapo vaekue Ñandejára peguarã.  Pemomaitei Rúfope  Ñandejára reroviaha ojekuaáva, ha isýpe, che sýicha vaekue chéve guarã.  Pemomaitei Asíncritope, Flegóntepe, Hérmespe, ha umi ñane pehẽngue hendive kuéra oĩvape.  Pemomaitei avei Filólogo ha Júliape, Nereo ha teindýrape, Olimpas ha ipehẽngue kuéra Tupã reroviahápe, oĩva hendive kuéra.   Peñomomaitei peteĩ ñehetũ marangatúpe. Opa Jesucristo iglésia pene momaitei.  Che pehẽngue kuéra, ajerure peẽme pemaʼẽ haguã umi oporombojoavy ha oporomoñepysãngávare, oikoʼỹva umi pejeheko mboʼe haguéicha. Pejei chugui kuéra.  Umíva nombaʼapói Ñandejára Crístope, ijupe guarãnte, ha ñeʼẽ mbegue ha juruheʼẽme ombotavy umi itavyvévape.  Opavave oikuaa, peẽ pene ñeʼẽ renduha. Avyʼa pende rekóre ha aipota peiporu arandu pejapo haguã iporãva, ndahaʼéi pejapo haguã ivaíva.  Upéicha, Tupã, pyʼa guapy meʼẽha, pyaʼete ohundíta Satanápe pende pyguýpe. Ñandejára Jesús ta pende rovasa.   Oguerahauka peẽme imaitei Timoteo, che mbaʼapo irũ. Ha avei Lucio, Jasón ha Sosípatro, che retãgua haʼe kuéra.   Che, Tercio, ajapóva hína ko kuatiañeʼẽ, arahauka avei peẽme che maitei, Ñandejára rérape.   Pene momaitei Gayo.  Aime hína hógape, ha avei Jesús iglésia. Pene momaitei avei Erasto,  táva pegua viru ñangarekoha, ha ñane pehẽngue Cuarto.  Ñandejára Jesucristo ta pende rovasa. Amén.   Ñamombaʼe guasu Tupãme, ikatúva pene mombarete marandu pyahu che amyasãiva ha Jesucristo rehegua tekomboʼe rupi. Kóva oĩ pe Tupã mbaʼe ñemi omombeʼu vaekuére, okañy vaekue ko yvy oĩ mboyve guive,  ha koʼágã oñemyesakãva umi maranduhára kuatiañeʼẽ rupi, Tupã opaʼỹva omoĩka vaekue. Ko mbaʼe ñemi Tupã rembipota rehegua, ojekuaauka opa tetãme, oguerovia ha ojapo haguã.  Tupã peteĩnteva ha iñarandúvape guarã, teko mimbipa opa ára guarã, Jesucristo rupi! Amén. Pomomaitei che, Pablo, Jesucristo rembiguái. Haʼe che renói vaekue aiko haguã ijapóstol ramo, ha che poravo vaekue aikuaauka haguã Tupã marandu porã.   Imaranduhára kuéra rupi, Tupã omeʼẽma vaekue voi iñeʼẽ ikuatia marangatúpe.  Jesucristo rupi, Tupã che mbojerovia ha ojapo che hegui apóstol, ha añemoĩ ambaʼapo, opa tetãme oĩ ogueroviáva chupe ha ojapóva hembipota.  Tenondete, Jesucristo rupi ameʼẽ che aguije Tupãme, peteĩ-teĩva pende rehe, opa rupi niko heta imanduʼáva pende jeroviáre.  Tupã, che ambaʼapoha che pyʼaite guive, amombeʼúvo Taʼýra marandu porã, oikuaa manterei che manduʼaha pende rehe,  ha che ñemboʼépe ajerure opa ára Tupãme, haʼe oipotárõ, toheja tahami pohechávo.  Pohechasete niko ha poipytyvõse pende pyʼa mbareteve haguã.  Heʼise, ñañomyakã raku haguã ko ñande jerovia, peẽ ha che jarekóvape.   Aipota peikuaa, che pehẽngue kuéra, hetave jevýma areko hague che akãme ahávo pohecha. Ha ágã peve, oime jepi che jokóva. Hiʼãnte chéve ambohetave pende apytépe Jesucristo reroviaha, ajapo haguéicha ambue tetã rupi.   Añandu oimeha ajapo vaerã pende rehe, tapeikuaa heta raʼe térã tapeikuaaʼỹ, ta pene arandu térã ta pende tavy jepe raʼe.  Upévare hiʼãnte eterei chéve, aikuaauka ko Jesucristo marandu porã, peẽ Rómape peikóvape avei.   Che natĩri Jesucristo marandu porã reheve, upéva niko Tupã pokatu,  ikatu haguã opa umi ogueroviáva oñepysyrõ, judío kuéra tenondete, ha umi ndahaʼéiva ave.   Jesucristo marandu porã niko ohechauka ñandéve mbaʼéichapa Tupã ñane mboheko joja, ñande jerovia rupi, iñepyrũha guive ipaha peve.  Upéicha heʼi Ñandejára Ñeʼẽ: “Heko jojáva, ojerovia rupi Tupãre, oikove vaerã.”   Tupã ohechauka ipochyha oinupãvo yvága guive opa yvypóra iñaña ha heko jojaʼỹvape, heko añáme oguerekóva iñapytĩháme pe añetegua.  Tupãgui ikatúva jaikuaa, haʼe kuéra oikuaa porã, haʼe voi ohechaukágui chupe kuéra.  Pe Tupã rehegua ojehechaʼỹva ikatu ojekuaa, jajepyʼa mongetárõ umi haʼe ojapo vaekuére. Ha upéicha rupi, ko yvy oiko ñepyrũ guive ojehecha porã haʼeha Tupã, ha pe ipokatu arakaʼeve ndopa moʼãiha. Upévare umi iñañáva ndoguerekói mbaʼeve heʼi vaerã.  Oikuaárõ jepe Tupãme, nomombaʼe guasúi vaekue chupe ha ndohechakuaái vaekue chupe. Upéva rangue katu, ojepyʼa mongeta výro reíre, ha iñapytuʼũ tavy kuéra opyta pytũmbýpe.   Heʼi hikuái iñaranduha, ha añetehápe itavy.  Omyengoviágui  Tupã reko mimbipa opaveʼỹva, yvypóra omano vaerãva raʼãngáre, guyra raʼãngáre, tymba ipy irundýva ha mbói raʼãngáre jepeve.   Upévare Tupã oheja chupe kuéra oiko umi tembipota vai oĩva ipype kuéra reheve, ha ojapo ojuehe mbaʼe oporomotĩva.  Tupã mbaʼe añetegua rangue, oheka hikuái mbaʼe japu, ha ombojerovia ha omombaʼe guasu umi mbaʼe Tupã rembiapokue, ha ndahaʼéi Tupã ijapoharépe, ha ojererohory vaerãva opa árape. Amén.   Upévare Tupã oheja chupe kuéra umi tembipota oporomotĩva reheve. Ikuña kuéra jepeve ojererekouka rangue hekópe, ohasa hekopeguaʼỹme.  Upéicha avei kuimbaʼe, ojei kuña jerereko hekopeguágui, ha hendy tembipota vaípe ojuehe. Kuimbaʼe, kuimbaʼe ndive ojapo mbaʼe oporomotĩva, ha oñandu asy hetépe voi, ñenupã oúva chupe kuéra heko vaikuére.   Ndoikuaaséi rupi Tupãgui, haʼe oheja chupe kuéra hemiandu vaípe, ojapo haguã ojapoʼỹ vaerã.  Henyhẽ hikuái opaichagua teko jojaʼỹgui, teko pochy, takateʼỹ ha teko añágui. Oipota pe hapicha oguerekóva, oporojuka, ojapo sarambi, oporombotavy, iñaña ha iñeʼẽ rei.  Oñeʼẽ vai hapicháre, ndaijaʼéi Tupãre, ijejapo, oñembotuicha ha ojererovu. Ojepyʼa mongeta angaipa ojapo vaerãre ha naiñeʼẽ rendúi itúva kuérape.  Ndoikuaaséi mbaʼeve, opyrũ iñeʼẽre, ndohayhúi avavépe, ndoporoporiahurerekói.  Haʼe kuéra oikuaa porã Tupã heʼíma hague, umi koʼã mbaʼe ojapóva omano vaerãha. Ha upéicharõ jepe, ojapónte ohóvo hikuái, ha ojuhu porã katu, ambue kuéra ojapo ramo koʼã mbaʼe. Upévare ndaikatúi ojeheja reívo ndéve, nde tahaʼe haʼéva, rembojovakéva ambuépe. Nde voi reʼa reñenupã haguãme,  rejapo haguére pe haʼe kuéra ojapóvante avei.  Jaikuaa Tupã oporombojovakeha hekópe, oinupã ramo umi péicha oikóvape.  Nde katu, rembojovakéva ambuépe ha rejapóva haʼe ojapóva, ani reimoʼã rekañytaha Tupã ñenupãgui.  Remboyke, pe opaʼỹva Tupã mbaʼe porã, ipyʼa porã ha heko kuaa, rehecha kuaaʼỹre pe imbaʼe porã ikatuha pe nde reraha haʼe gotyo.  Nde katu, nde rova atã ha nderejevyséigui Tupã gotyo, remonoʼõ monoʼõve rehóvo angaipa ñenupãha árape guarã, Tupã oúvo oporombojovake teko jojápe porã.  Ha heʼi mbaʼépa ohupyty vaerã peteĩ-teĩ, hembiapokue ojerureháicha.  Omeʼẽta jeikove opaʼỹva umi ohekávape teko mimbipa, terakuã porã ha ñemanoveʼỹ, umi oñemohatã vaekuépe ojapo haguã iporãva.  Umi hese opuʼãvape katu oinupãta pochýpe, heʼise, umi opuʼãva añeteguáre ha oguerohorýva teko aña.  Oĩ jehasa asy ha jepyʼapy opa umi angaipa apohápe guarã. Tenondete judíovape, ha umi haʼeʼỹvape avei.  Umi mbaʼe porã apohápe katu Tupã omeʼẽta teko mimbipa, terakuã porã ha pyʼa guapy. Tenondete umi judíope, ha umi haʼeʼỹvape avei.  Tupã oporombojovake hekópe porã.   Opa iñangaipáva oguerekoʼỹre Moisés rembiapoukapy, omanóta upe tembiapoukapyʼỹre. Ha umi iñangaipáva oguereko ramo jepe Moisés rembiapoukapy, upéva upe tembiapoukapýre voi oñembojovakéta.  Ndaheko jojái niko Tupã renondépe umi tembiapoukapy ohendúva, umi ojapóvante.  Umi ndahaʼéiva judío ha oguerekoʼỹva upe tembiapoukapy, ijehegui voi ojapo upe tembiapoukapy heʼíva, haʼe kuéra voi upe tembiapoukapy.  Hekovére voi ohechauka oguerahaha upe tembiapoukapy ipyʼapýpe. Pe haʼe oñandúva voi ohechauka upeichaha, ha hemiandu voi ombojovakéne térã omoʼãne chupe kuéra.  Péichata, Tupã ombojovakeha árape opa mbaʼe ñemi Jesucristo rupi, ko marandu porã che amyasãiva ohechaukaháicha.  Nde ere nde jehe judioha, rejerovia Moisés rembiapoukapýre ha reñembotuicha ne Tupãre.  Reikuaa hembipota, ha pe tembiapoukapy omboʼéva jajapo haguã pe iporãvéva.  Rejerovia nde jehe ikatutaha reisãmbyhy umi ohechaʼỹvape, ha rehesapetaha umi pytũmbýpe oikóvape.  Rejerovia nde jehe, reheko mboʼétaha umi itavývape ha reisãmbyhytaha umi ojejapoʼỹvape, tembiapoukapýpe niko rejuhu arandu ha añetegua.  Ha iporã. Remboʼe ramo ambuépe, mbaʼeha nderejeheko mboʼéi nde voi?  Erérõ noñemyakã ratĩ vaerãiha tembirekópe, mbaʼére nde rejapo upéicha? Na nde aʼéi ramo umi taʼãnga reíre, mbaʼére piko remonda umi mbaʼe hepýva Tupao kuéra pegua?  Rejererohory upe tembiapoukapýre, ha remotĩ Tupãme nderejapóivo haʼe heʼíva.  Añetehápe heʼi Ñandejára Ñeʼẽ: “Umi Tupãre ojeroviaʼỹva ombopochy chupe, peẽ rupi.”   Umi Moisés rembiapoukapy ojapóvape guarã, pe jeapiʼo iporã. Ha umi ndojapóivape katu, ku ndojeapiʼoukái ramo guáicha.  Upéva rangue, pe ojeapiʼoʼỹ vaekue oiko ramo tembiapoukapy heʼiháicha, ojererekóne ojeapiʼo ramo guáicha jepevénte ndaupéichai.  Umi tembiapoukapy ojapóva, ndojeapiʼói ramo jepe, ombojovakéne umi tembiapoukapy ojapoʼỹvapa, ojeapiʼo vaekue ramo jepe.  Judío, ndahaʼéi judío ijapére rei, ha pe ojeapiʼo vaekue, ndahaʼéi ojeapiʼóva hetére rei.  Judío añeteguáva niko, pe judíova ipyʼapýpe. Upéva niko pe ipyʼapýpe ojeapiʼo vaekue Tupã espíritu rupi, ha ndahaʼéi pe tembiapoukapy heʼívare. Pe upéichava Tupã omonei, ha ndahaʼéi yvypóra. Aipórõ, mbaʼépepa iporã ndéve, nde judío ramo ha rejeapiʼo?  Heta mbaʼépe, ha heta mbaʼére. Tenondete, Tupã omeʼẽ imarandu judío kuérape.   Mbaʼe ojehu aipórõ? Tupã ngaʼu piko ndaheko jeroviaha moʼã véima, oĩ haguére mbovymi ndaheko jeroviaháiva?  Hesakã ndaupeichaiha! Upéva rangue, Tupã ombaʼapo katu añeteguaitére, opa yvypóra ijapu ramo jepe. Ñandejára Ñeʼẽ niko heʼi voi: “Ojeʼéne ne marangatuha umi erévare, ha resẽ porãne reñembojovakévo.”   Pe ñane ñañanguére oĩ ramo ohechauka haguã Tupã heko jojaha, mbaʼe ikatu jaʼe? Tupã ndahekojaiha ñane nupãrõ piko? (Añeʼẽ hína yvypóra oñeʼẽháicha).  Hesakã ndaupeichaiha! Tupã ndaheko jojái rire, mbaʼéicha piko ombojovakéta yvypórape?   Pe che japukue iporã ramo, Tupã reko joja omimbi tuichave haguã, mbaʼére piko añembojovake angaipa apoháicha?  Upéicharõ, mbaʼeha piko ndojejapói ivaíva ou haguã iporãva? Upéva voi niko pe ojeʼéva che amboʼeha, che moherakuã vai haguã. Umi péicha heʼívape ou porã oñenupã.   Mbaʼe piko aipórõ? Jarekópa, ñande judío, mbaʼe iporãvéva umi ambuégui? Hesakã nda upeichaiha! Jahechaukáma, opavave, judíova ha judioʼỹva, oĩha angaipa poguýpe.  Tupã kuatia heʼi voi: “Ndaipóri peteĩ heko jojáva!   Ndaipóri peteĩ iñakã porãva; ndaipóri peteĩ ohekáva Tupãme.   Maymáva oho tape vaíre, maymáva peteĩcha heko vai. Ndaipóri ojapóva iporãva, peteĩnte jepe.   Ijahyʼo, tyvy ojepeʼa vaicha, pe ikũ ijapu, ikũ guýpe oñongatu mbói rendy.   Ijuru katu henyhẽ tieʼỹ ha pyʼarógui.   ápe ha pépe oñohẽ tuguy, mamo oiko hague rupi   oheja ñehundi ha tekotevẽ  ha ndoikuaái pyʼa guapy.   Arakaʼeve ndeʼíri ojekyhyje vaerãha Tupãgui.”   Jaikuaa tembiapoukapy iporãha umi hese oikóvape guarãnte, opavave okirirĩ haguã ha Tupã ombojovake haguã yvy tuichakue.  Avave ndeʼi chéne ojapo hague tembiapoukapy, ha Tupã oguerekoha chupe heko jojáva ramo.  Tembiapoukapy niko oĩ ohechauka haguã ñandéve, ñande angaipa apohánteha voi.   Ha koʼágã, tembiapoukapyʼỹre, Tupã ohechauka ñandéve mbaʼéichapa ñane mboheko joja, ha upéva heʼi pe tembiapoukapy voi ha umi maranduhára.  Jarovia rupi Jesucrístope,  Tupã omboheko joja umi ogueroviávape. Ndaipóri niko ojoavyha:  opavave niko iñangaipa ha mombyry oĩ Tupã reko mimbipágui.  Tupã katu, imbaʼe porãgui, reiete oporomboheko joja, Jesucristo rupi, oporopysyrõvo.  Tupã oheja rei angaipa, Jesucristo oñohẽ rupi huguy. Angaipa jeheja rei ojehupyty jerovia rehe ae. Kóicha Tupã ohechaukase vaekue mbaʼéichapa ñane mboheko joja: oheja reívo ñandéve angaipa jajapo vaekue.  Haʼe niko ohaʼarõ kuaa. Haʼe niko ohechaukase ñandéve koʼágã mbaʼéichapa ñane mboheko joja. Pe haʼe heko jojaháicha niko, omboheko joja avei umi Jesús rehe ojeroviávape.   Mamópa aipórõ opyta pe yvypóra ojererovuha Tupã renondépe? Mamove. Ha mbaʼére piko upéva? Ndahaʼéi ojapo haguére tembiapoukapy heʼíva, oguerovia haguérente.  Ha péicha ñaguahẽ kóvape: Tupã omboheko jojaha yvypórape ijerovia rupi, ohechaʼỹre ojapópa térã ndojapói tembiapoukapy heʼíva.   Tupã ngaʼu piko judío kuéra Tupãnte? Ndahaʼéi piko avei opa tetã Tupã? Hesakã porã opa tetã Tupãha.  Peteĩ Tupãnte niko oĩ: Tupã omboheko jojáva umi oguerovia kuaávape, ohechaʼỹre ojeapiʼópa térãpa nahániri!   Aipórõ, ñande jeroviápe piko ñamomichĩ hína pe tembiapoukapy? Ndaupéichai. Ñamoañete uvei katu. Ha aipórõ, mbaʼépe osẽ porã hague piko jaʼéta ñande ru ypykue Abraham.  Añetehápe, Abraham ojeguereko rire heko jojáva ramo hembiapokueta rupi, hekópe oñembotuicha vaerã moʼã, ndahaʼéirõ jepe Tupã renondépe.  Ñandejára Ñeʼẽ heʼi: “Abraham niko oguerovia vaekue Tupãme, upévare Tupã oguereko vaekue chupe heko jojáva ramo.”   Oimérõ ombaʼapóva, ojehepymeʼẽ chupe imbaʼapokuére, ndahaʼéi jopói ramo.  Ha pe ojapoʼỹva mbaʼeve ha oguerovia Tupãme, pe omboheko jojáva mbaʼe vai apohápe, ha upévape Tupã ohecha kuaa pe ijerovia, omoĩ porã haguã chupe hendive.  David voi ohechauka vaekue mbaʼéichapa ovyʼa, pe Tupã oguerekóva heko jojávarõ, omaʼẽʼỹre mbaʼépa ojapo.  Heʼi avei David: “Ovyʼaiténepa umi Tupã oheja reíva chupe heko añangue, ha ombohasa reíva umi iñangaipa.   Oiménepa pe vyʼa ohupyty, umi ojeapiʼo vaekuépente, térãpa ohupytýne avei umi haʼeʼỹvape? Jaʼe vaekue Tupã ohecha kuaa hague Abrahámpe ijerovia, oguereko haguã chupe heko jojáva ramo.  Ha arakaʼe piko ojehecha kuaa raʼe chupe? Abraham ojeapiʼo rirépa raʼe, térãpa upe mboyve? Nda upe riréi, upe mboyve vaekue.  Abraham ojeapiʼo upe rire,  Tupã ohechaukávo oguerekomaha chupe heko jojáva ramo, ijerovia rupi. Péicha Abrahámgui oiko vaekue avei opa ogueroviáva ru, tojeapiʼoʼỹ jepe raʼe. Ha umívape Tupã oguereko avei heko jojáva ramo.  Ha Abraham haʼe avei umi ojeapiʼoukáma vaekue ru, ha ojapyhy upe ñande ru ypykue jerovia, haʼe oñandúma vaekue ojeapiʼouka mboyve voi.   Tupã niko omeʼẽ vaekue iñeʼẽ Abraham ha iñemoñare kuérape, ohupytytaha ko yvy tuichakue imbaʼerã.  Ha upe ñeʼẽ meʼẽ, ndoiko moʼãi tembiapoukapy ojejapo ramo añónte, teko joja osẽva jerovia rupi mante.  Pe Tupã omeʼẽva ohupyty ramo umi tembiapoukapy ojapóvante, pe jerovia ndahaʼe moʼãi mbaʼeve. Ha pe Tupã ñeʼẽ meʼẽ katu mbaʼeve reíta.   Tembiapoukapy ogueru ñenupã, ha tembiapoukapy ndaiporihápe katu, ndaipóri avei opuʼãva hese.   Upévare, upe ñeʼẽ Tupã omeʼẽ vaekue Abrahámpe iporã haguã mayma iñemoñarépe, ou vaerã jeroviágui. Heʼise, upe ñeʼẽ meʼẽ ndahaʼeiha umi tembiapoukapy ojapóvape guarãnte, umi oñemohatãva ijeroviápe guarã katu avei, Abrahámcha. Upéicha rupi haʼe ñande ru,   heʼiháicha Ñandejára Ñeʼẽ: “Ajapo vaekue nde hegui heta tetã ru.”  Upéva hína pe Tupã oguerovia vaekue Abraham, Tupã omoingove jeýva omano vaekuépe, ha ojapóva umi mbaʼe oĩʼỹva gueteri.   Ndaikatu véima jave oñehaʼarõ mbaʼeve, Abraham oguerovia ha ohaʼarõ kuaa jey. Ha upéicha oiko chugui “heta tetã ru”, Tupã heʼi haguéicha chupe. “Péichata hetakue ne ñemoñare.”   Abraham jerovia naikangýi vaekue, oguerekómarõ jepe haimete 100 áño, ha ohecha kuaa haʼe ha Sara haimetemaha omano, ha ituja ha iguãiguĩ etereíma iñemoñare haguã.   Nosẽi ogueroviávagui ha ijerovia naikangýi, oguerovia mbareteve katu. Oguerohory Tupãme,  oguerovia etereígui Tupã ipuʼakaha ojapo haguã pe iñeʼẽ meʼẽ haguéicha chupe.  Upévare, Tupã ohecha kuaa ha oguereko chupe heko jojáva ramo.   Ha upe Tupã ohecha kuaa hague chupe, ndahaʼéi ojeʼéva Abraham rehe añónte.  Ojeʼe avei ñande rehe. Tupã ohecha kuaa ñandéve ñande jerovia, jarovia ramo chupe. Haʼe omoingove jey Jesús Ñandejárape,  oñemeʼẽ vaekue omano haguã ñane angaipáre, ha oñemoingove jey ñane mboheko joja haguã. Tupã ñane mboheko jojámagui, ñande jerovia rupi, ñande pyʼa guapy hendive, Ñandejára Jesucristo rupi.  Jesucristo rehe ae, ikatu vaekue ñañemboja Tupãre ñande jerovia rupi, haʼe ñane pytyvõ haguã, ha ñaime porã ha javyʼa ñahaʼarõgui ñaiméne haguã hendive heko mimbipápe.  Ha ndaupéva añói. Javyʼa avei ñande jehasa asýre, jaikuaágui, umi jehasa asy voi omeʼẽha ñandéve mbarete jaropuʼaka haguã pe jehasa asy.  Ha pe mbarete rehe ae ñasẽ porã, ha ñasẽ porãgui ñahaʼarõ kuaa.  Ha pe ñehaʼarõ kuaa na ñane mbopyʼa kangýi, Tupã ñane myenyhẽgui imborayhúpe, pe Espíritu Santo omeʼẽ vaekue ñandéve rupi.   Ndaikatúi vaekue ramo ñande voi ñañepysyrõ, hiʼárape, Jesucristo omano umi hembiapo vaívare.  Hasy hína oĩ haguã ojejukáva ambue rendaguépe, peteĩ heko jojáva rehehápe ramo jepe. Ikatu jepe oime ojejukáva, oimérõ tuicha mbaʼe porã ojapo vaekue hese.  Tupã katu ohechauka ñande rayhuha, Jesucristo omanórõ ñande rehe, angaipa apohárõ gueteri hína ñande.  Ha koʼágã, Tupã ñane mboheko joja rire Jesucristo mano rupi, ikatueteve katu ñasẽ ñenupã vai pahágui, haʼe rupi.  Tupã ñane moingo porã jeýrõ hendive, Taʼýra mano rupi, ñane rembiapo vai ramo gueteri jaikóvo, ikatueteve ñane pysyrõ, koʼágã jaiko porã jeýmava hendive.  Ha ndaupéva añói. Javyʼa avei Tupã ndive, Ñandejára Jesucristo rupi, hese ae niko koʼágã jaiko porã jey hendive.   Peteĩ kuimbaʼe año rupi, niko oike pe angaipa apo ko yvy ári. Ha upe angaipa apo rape rupi, oike pe mano.  Ha upéicha, mano ohasa opavavépe, opavave iñangaipa rupi.  Tembiapoukapy oĩ mboyve, oĩma vaekue angaipa ko yvy ári. Angaipa apo ndojererekói mbaʼeve ramo, ndaipóri ramo tembiapoukapy.  Upéicharõ jepe, Adán ára guive Moisés peve, mano oguahẽ opa yvypórape, umi hembiapo vaiʼỹvape jepeve, ojehu haguéicha Adánpe,  peteĩ tembiapoukapy ojapoʼỹ haguére. Adán ojogua hína, pe upe rire oútavape.   Pe Adán rembiapo vaikue ndaikatúi ñambojoja, pe jopói Tupã omeʼẽ vaekuére ñandéve. Peteĩva angaipáre año heta omano vaekue, ha pe mbaʼe Tupã omeʼẽ vaekue ñandéve reiete katu, peteĩ año rupi, Jesucristo, upéva tuichave mbaʼe ha iporã opavavépe.  Peteĩva angaipa año, ndaikatúi ñambojoja Tupã jopóire. Peteĩva angaipáre niko ou vaekue pe ñenupã, ha pe Tupã jopói, heta tembiapo vaikuére omboheko joja yvypórape.  Ñemano oike peteĩva rembiapo vaikue año rupi. Ha tuichave mbaʼe pe peteĩ, Jesucristo, ojapo vaekue. Opa umi ohupyty vaekue Tupã mbaʼe porãngue reiete, umíva ohupytýta jeikove opaʼỹva Jesucristo rupi.   Ha pe Adán rembiapo vaikue omoĩ haguéicha yvypórape oñehundi haguã, upéicha avei Jesucristo rembiapokue hekopegua, omboheko joja opa yvypórape oikove haguã.  Heʼise, peteĩete iñeʼẽ renduʼỹ haguére, maymáva iñangaipa. Ha upéicha avei, peteĩete iñeʼẽ rendu haguére, maymáva oñemboheko jojáta.   Tembiapoukapy oñemoĩ hetave haguã iñangaipáva, ha heta hetavévo, Tupã ipyʼa porãve.  Ha pe angaipa ipuʼaka haguéicha ha ogueru ñemano, upéicha avei Tupã pyʼa porãngue ñane sãmbyhy, ñane mboheko jojávo ha omeʼẽvo ñandéve jeikove opaʼỹva, Ñandejára Jesucristo rupi. Mbaʼe piko jaʼéta aipórõ? Ñane rembiapo vaivéta piko jahávo Tupã imbaʼe porãve haguã?  Ahániri upéva! Angaipa apópe guarã ñande ñamanóma? Mbaʼéicha piko aipórõ jaikótante jahávo upe angaipa apópe?  Ndapeikuaái piko peẽ, jajoajúvo Jesucristo rehe ñemongarai rupi, jajoajuha imanóre?  Ñemongaraípe niko Jesucristo ndive ñañeñotỹ, ha ñamano ñañemoingove jey haguã, ha jarohasa peteĩ jeikove ipyahúva, Jesucrístope omoingove jey haguéicha Tupã ñande Ru puʼaka mimbipa.   Jajoaju rire ramo Jesucristo ndive, peteĩ mano, pe imanóicha guápe, jajoaju avei hendive ijeikove jeýpe.  Jaikuaa pe ñande reko yma, ojehupi hague kurusúre Jesucristo ndive, pe ñande reko vaikue oñehundi haguã ha ndajaiko véima haguã angaipa apo poguýpe.   Peteĩ omano ramo niko ojei pe angaipa apógui.  Ñande ñamano ramo Jesucristo ndive, jajerovia hendive avei jaikovetaha.  Jaikuaa, oikove jeývo Jesucristo nomano moʼã veimaha. Pe mano ndaipuʼaka moʼã véima hese.  Jesucristo, omanóvo, omano angaipápe guarã, ha oikovévo, oikove Tupãme guarã.  Upéicha avei peẽ, pejerereko omanóva ramo angaipápe guarã, ha oikovéva ramo Tupãme guarã, Jesucristo ndive pejoaju rupi.   Ha upéicha, ani peheja pe angaipa ipuʼaka pende rete omano vaerãre, ha ojapouka peẽme pende rete rembipota.  Ani peheja angaipa oiporu pende rete mbaʼe vairãme. Upéva rangue, peñemeʼẽ Tupãme, yvypóra omano ha oikove jey vaekuéicha. Ha pemeʼẽ chupe pende rete ojapo haguã heseve upe heko jojáva chupe guarã.  Upéicharõ, pe angaipa ndaipuʼakavéi chéne pende rehe, napeñeñapytĩ moʼãi tembiapoukapýpe, peiméta uvei Tupã mbaʼe porãre.   Mbaʼe piko aipórõ? Ñane angaipáta piko nañaiméi haguére tembiapoukapýre, ha ñaime Tupã mbaʼe porãre? Nahániri upéva!  Peẽ peikuaa porã, peñemeʼẽ ramo tembiguáirõ peteĩ mbaʼe járape pene ñeʼẽ rendu haguã chupe, upéicharõ peẽ upe pene ñeʼẽ renduha rembiguái. Ha upéva péicha, pene ñeʼẽ rendu ramo Angaipápe pe manóta, térã pene ñeʼẽ rendu ramo Tupãme peikovéta.  Ha Tupã rehe ae, peẽ yma peiko vaekue angaipa poguýpe, pene ñeʼẽ rendúma pende pyʼaite guive, opa umi peñemboʼe haguépe.  Pejei vove angaipa poguýgui, peẽ peike pembaʼapo teko jojáre.  Añeʼẽ yvypóra oñeʼẽháicha, peẽ niko pene kangy rupi, ndaikatúi peikuaa porã koʼã mbaʼe. Ha upéicha, yma pemeʼẽ haguéicha pende rete mbaʼe kyʼa ha teko añáme pejapo haguã ivaíva, pemeʼẽ avei koʼágã pende rete pembaʼapo haguã teko jojáre, ha perohasa haguã peteĩ jeikove marangatu.   Peẽ angaipa rembiguái ramo gueteri, napembaʼapói teko jojáre.  Ha mbaʼépe iporã peẽme raʼe upérõ? Koʼágã peẽ petĩ umi mbaʼére, oporoguerahágui ñemanómente.  Ha koʼágã katu, pesẽmava angaipa poguýgui, peike pembaʼapo Tupãme guarã. Kóva katu iporã peẽme, pende rerahágui jeikove marangatúpe, ha ipahávo, jeikove opa ára guarãme.   Angaipa apo oporogueraha ñemanóme, Tupã jopói katu jeikove opa ára guarãme, joajúpe Ñandejára Jesucristo ndive. Che pehẽngue kuéra, peẽ niko peikuaa umi tembiapoukapy, ha peikuaa pe tembiapoukapy ipuʼakaha yvypórare oikove ajánte.  Peteĩ kuña omendáva, tembiapoukapy rupi ojoaju iménare oikove aja.  Aipórõ, haʼe ojoaju ramo ambue kuimbaʼére iména oikove aja, omyakãratĩ chupe. Ha pe iména omano ramo katu, upe kuña osẽma upe tembiapoukapy oñapytĩ vaekue chupégui, ha ikatu ojoaju ambue kuimbaʼére, omyakã ratĩʼỹre iménape.   Péicha avei, che pehẽngue kuéra, pejoajúvo Jesucrístore, pemano hendive umi tembiapoukapýpe guarã, pejoaju haguã ambuére, heʼise, pe omano rire oikove jey vaekuére. Upéicha rupi, ikatu ñambyaty heta mbaʼe iporãva Tupãme ombohorýva.  Jaikovévo angaipa apoha ramo, tembiapoukapy omombáy kuri ñande pype tembipota vai, ha mano mante ñamonoʼõ.  Koʼágã katu, ñamano pe tembiapoukapýpe guarã, ñande rereko vaekue ipoguýpe. Ha japyta ñane sãʼỹre, ñambaʼapo haguã Tupãme guarã, jeikove pyahu Espíritu Santo ndive guápe, ndahaʼe véima tembiapoukapy tujáre.   Jaʼéta ngaʼu piko upévare, pe tembiapoukapy ivaiha? Ahániri upéva! Upéicharõ jepe, ndahaʼéi rire pe tembiapoukapýre, che ndaikuaái vaerã moʼã mbaʼépa pe angaipa apo. Arakaʼeve ndaikuaái vaerã moʼã mbaʼépa pe mbaʼe pota, pe tembiapoukapy ndeʼíri rire: “Ani ne mbaʼe pota.”   Pe angaipa apo katu oñekarama upévare, ha oiporúvo upe tembiapoukapy voi, omoĩ che pype opaichagua tembipota vai. Ndaipóri aja tembiapoukapy niko, angaipa apo ndaipóri avei.  Oĩ vaekue peteĩ ára, tembiapoukapyʼỹre che ikatu hague aikove, ha oúvo pe tembiapoukapy katu, pe angaipa apo opáy,  ha che amano. Ha upéicha, upe tembiapoukapy, omeʼẽ rangue chéve jeikove, che juka.  Tembiapoukapy rupi, pe angaipa apo oñemohatã ha che mbotavy,  ha upe tembiapoukapýre voi che juka.   Mbykyhápe jaʼétarõ, tembiapoukapy niko ijehegui imarangatu, ha opa ijapopyrã imarangatu, heko joja ha pyʼa porã megua.  Ha aipórõ piko, ko mbaʼe iporãva che reraha manóme? Ndaupéichai! Pe ojehúva niko kóva: Pe angaipa apo, ohechauka haguã añetehápe angaipaha, oiporu pe mbaʼe porã che juka haguã. Ha upéicha, tembiapoukapy rupi hesakã opytávo mbaʼeichaite pevépa ivai pe angaipa apo.  Jaikuaa niko pe tembiapoukapy espíritu reheguaha, ha che katu che kangy, imeʼẽmbyre tembiguái ramo angaipápe.  Ndaikuaái mbaʼépa ogueru chéve che rembiapo. Ndajapói niko pe ajaposéva, upéva rangue, pe nda che aʼeiha katu pe ajapóva.   Ha ajapóva ramo, pe ajaposeʼỹva, ahecha kuaa upévape tembiapoukapy iporãha.  Aipórõ ndahaʼe véima che pe ojapóva, pe angaipa che pype oĩvante.  Che aikuaa, che pype, che reko kangýpe ndaiporiha pe iporãva. Ajapose ramo jepe iporãva, naiméi ajapo haguãicha.  Ndajapói pe mbaʼe porã ajaposéva, pe angaipa ajaposeʼỹvante.  Ha upéicha, ajapo ramo pe ajaposeʼỹva, nda che vémai pe ojapóva, pe angaipa che pype oĩvante.   Ahecha kuaa niko, ajapose ramo jepe iporãva, ivaíva mante ajuhu che rapépe.  Che pype niko iporã chéve pe Tupã rembiapoukapy,  ha añandu che pype peteĩ mbaʼe che jokóva ajepyʼa mongeta porã haguã. Upéva pe angaipa rembiapoukapy, oĩva che pype ha che jopýva.   Aichejáranga che! Mávapa che peʼáne pe mano puʼaka, che retépe oĩvagui?  Tupã mante, ameʼẽha che aguije Ñandejára Jesucristo rupi. Ipahápe: che aikuaa ajapo vaerãha Tupã rembiapoukapy, ha che kangýgui, aime angaipa rembiapoukapy poguýpe. Aipórõ, koʼágã ndaipóri véima ñenupã umi Jesucrístore ojoajúvape guarã.  Pe Espíritu rembiapoukapy oporomoingovéva Jesucristo rupi, nde peʼa pe angaipa ha mano rembiapoukapýgui.  Tupã niko ojapo, pe Moisés rembiapoukapy ikatuʼỹ vaekue yvypóra reko kangýgui: Tupã ombou Taʼýra teépe, yvypóra heko kangy vaicha ha angaipa apoha ramo, péicha ohundi haguã upe angaipa apo.  Upéicha ojapo, ikatu haguã ñande jajapo teko jojápe pe tembiapoukapy ojeruréva, ndajaiko véima niko ñande reko kangýpe, jaikóma Espíriture.   Umi oikovéva yvypóra reko kangýpe, ojepyʼapy upéicha oiko haguãnte, ha umi oikóva Espíritu rehe katu, ojepyʼapy Espíritu reheguáre.  Ha pe jepyʼapy yvypóra reko kangy rehegua, oporogueraha manóme. Jepyʼapy Espíritu rehegua katu, oporogueraha jeikove ha pyʼa guapýpe.  Umi ojepyʼapýva oikónte haguã yvypóra reko kangýpe, umíva opuʼã Tupãre, ndoikoséi ha ndaikatúi voi oiko Tupã rembiapoukapýre.  Upévare, umi yvypóra reko kangýre oikóva ndaikatúi ombohorývo Tupãme.   Peẽ katu ndapeiko véima upe yvypóra rekópe, Espíritu rehéma, Tupã Espíritu oiko rupi pende pype. Oguerekoʼỹva Jesucristo Espíritu ipype, ndahaʼéi Jesucristo rehegua.  Ha Jesucristo oikove ramo pende pype, omanóta ramo jepe pende rete pene angaipa kuére, pe espíritu oikove Tupã pene mboheko joja rupi.  Ha pe Jesús moingove jeyhare Espíritu oikove ramo pende pype, upe omoingove jey vaekue Jesucrístope voi, omoingove jeýta umi pende rete omano vaerãva, Tupã Espíritu oikovéva pende pype rupi.   Aipórõ, che pehẽngue kuéra, jareko jajapo vaerã jaikóvo, ha ndahaʼéi yvypóra reko kangýpe.  Peiko ramo peẽ yvypóra reko kangýpe, pemanóta. Ha Espíritu rupi pejuka ramo upe yvypóra reko kangy, peikovéta.   Opa oñesãmbyhykáva Tupã Espíriture, umíva Tupã raʼy.  Peẽme niko noñemeʼẽi peteĩ Espíritu peiko haguã tembiguái ramo, peʼa jey haguã kyhyjépe. Upéva rangue katu pe Espíritu ojapo pende hegui Tupã raʼy. Kóva ko Espíritu rehe jaʼe Tupãme: “Há che Ru!”   Ha upe Espíritu upéva voi ojoaju ñande espíriture ohechauka haguã, Tupã raʼymaha ñande.  Ha ñande haʼégui itaʼýra, jahupytýta avei Cristo ndive pe Tupã oguerekóvagui chupe guarã, ha jahasa asy ramo Cristo ohasa asy haguéicha, ñaiméne avei hendive heko mimbipápe.   Che haʼe koʼã jehasa asy koʼagãgua ndahaʼeiha mbaʼeve ñambojoja ramo pe vyʼa mimbipáre, jahasátava upe rire.  Opa mbaʼe ijapo pyre ohaʼarõ pyʼa tarovápe ojekuaa porã ñande Tupã raʼyha.  Opa mbaʼe ijapo pyre niko osẽ hapégui ha oñembyaipa, ndahaʼéi ijehegui rei oipotágui, Tupã upéicha oipotáguinte.  Ha upéicharõ jepe, opa ára ohaʼarõva,  osẽ tembiguái reko ha ñehundígui, ohupyty haguã pe vyʼa mimbipa pegua teko sãʼỹ oguerekóva Tupã raʼy kuéra.  Jaikuaa niko koʼágã peve opa mbaʼe ijapo pyre ohasa asyha peteĩ kuña imemby pota vaicha.  Ha ndahaʼéi haʼénte ohasa asýva, ñande avei jahasa asy, ñande jarekómava pe Espíritu, oñemeʼẽ tenonde vaekue ñandéve. Jahasa asyeterei ñahaʼarõvo pe ára jajerereko haguã Tupã raʼy ramo, ha ñande rete osẽ jejopýgui.   Upe mbaʼe ñahaʼarõva reheve ñañerenohẽ vaekue jejopýgui. Ñahaʼarõ pe jahechámava niko ndahaʼéi ñehaʼarõ. Máva voi piko ohaʼarõ pe ohechámava?  Ha ñahaʼarõ ramo mbaʼe jahechaʼỹva gueteri, ñahaʼarõ vaerã jaropuʼakávo ñande jehasa asy.   Upéicha avei, pe Espíritu ñane pytyvõ ñane kangy ramo. Nañañemboʼe kuaái niko ñañemboʼe haguãicha, ha Espíritu voi oñemboʼe ñande rehe Tupãme, pyʼambu ikatuʼỹva jaʼépe.  Ha Tupã, oipyguaráva ñande pyʼa, oikuaa mbaʼépa pe Espíritu heʼise. Pe Espíritu niko ojerure asy, Tupã oipotaháicha, umi Tupã mbaʼévare.   Jaikuaa niko Tupã omoĩha opa mbaʼe iporã haguã umi hayhuhárape, haʼe ohenói vaekue ojapo haguã hembipota.  Umi haʼe oikuaáma vaekue voi, iñepyrũrã guive omoĩ oiko haguã Itaʼýraicha.  Itaʼýra haʼe haguã pe tenondegua ipehẽngue kuéra apytépe.  Ha umi Tupã oiporavo vaekuépe imbaʼerã, iñepyrũha guive ohenói avei. Ha umi ohenói vaekuépe omboheko joja, ha umi omboheko joja vaekuépe, omeʼẽ heko mimbipágui.   Mbaʼépa ikatuve jaʼe? Tupã oĩ ramo ñane ndive, piko máva oñemoĩta ñande rehe?  Tupã omeʼẽ rire ñandéve Taʼýra tee jepe, ha oheja katu omano ñande rehe, mbaʼéicha piko nomeʼẽ moʼãi ñandéve, Itaʼýra ndive, opa mbaʼe?  Oiméta piko oñeʼẽ vaíva umi Tupã oiporavo vaekuére? Tupã niko pe omboheko jojáva chupe kuéra.  Mávapa ikatúne omboja hese kuéra angaipa? Avave. Jesucristo niko pe omano vaekue. Ha oimeve katu, haʼe niko pe oikove jey vaekue ha oime koʼágã Tupã akatúape, oñemboʼe hína ñande rehe.  Máva piko ikatúta ñande peʼa Jesucristo mborayhúgui? Jehasa asy piko, mbaʼe mbyasy, ñemuña, ñembyahýi, opívo térã ñemano vai piko?  Heʼiháicha Ñandejára Ñeʼẽ: “Nde rehehápe opa ára roĩ rojejuka haguãicha. Rojerereko ovecháicha, ojereraháva ojejukávo.”   Opa koʼã mbaʼépe katu ñasẽ porã upe ñande rayhu vaekue rupi.  Jesucristo reroviaha che rekópe, haʼe añetegua, nda che japúi. Upéi ave, che akã, oisãmbyhýva Espíritu Santo, heʼi chéve añeteha:  ajepyʼapy manterei ha che pyʼápe areko peteĩ ñembyasy opaʼỹva,  hiʼãnte chéve che voi ajeharu, ajei Jesucrístogui, upéicha aipytyvõta ramo che pehẽngue kuéra umi che retãguávape.  Haʼe kuéra niko Israel ñemoñare, ha Tupã oguereko chupe kuéra itaʼýrarõ.  Tupã oĩ vaekue ijapytépe kuéra heko mimbipa reheve, ha oñoñeʼẽ meʼẽ hendive kuéra, omeʼẽ chupe kuéra Moisés rembiapoukapy, Tupã rayhu kuaa ha iñeʼẽ.  Haʼe kuéra niko ñande ru kuéra ypykue ñemoñare, ha chugui kuéra, yvypóra rekópe, ou pe Mesías, Tupãva opa mbaʼe ári, oñemombaʼe guasúva opa ára. Amén.   Ha ndaʼéiko hína Ñandejára Ñeʼẽ ndoiko véimava, nda opavavéi Israelgua ñemoñare ndahaʼéi haguére Israelgua añete.  Nda opavavéi Abraham ñemoñare, taʼýra tee. Tupã katu heʼi vaekue chupe kuéra: “Ne ñemoñare oúta Isaac rupi.”   Kóva ohechauka ñandéve, avave ndahaʼeiha Tupã raʼy peteĩ máva ñemoñare haguérente. Upéva rangue, umi Tupã ñeʼẽ meʼẽ rupi ojererekóva taʼýrarõnte ojeguereko kuaa ñemoñare tee ramo.  Upéva hína pe ñeʼẽ Tupã omeʼẽ vaekue Abrahámpe: “Upéva upe ára rupi aju jeýta, ha Sara imembýta.”   Ha upépe ndopái. Umi mokõi Rebeca memby, peteĩnte vaekue itúva, ñande ru ypykue Isaac.  Jaʼéta piko upévare Tupã ndaheko jojaiha? Ahániri katu!  Tupã niko heʼi vaekue Moiséspe: “Aiporiahurerekóta che aipotávape, ha amboaichejárata avei che aipotávape.”   Ha upéicha, noĩri yvypóra oipotáre térã oñehaʼãre, oĩ katu Tupã poriahurerekóre.  Ñandejára Ñeʼẽme, haʼe heʼi mburuvicha guasu Egipto guápe: “Ajapo nde hegui mburuvicha guasu ahechauka haguã nde pype che puʼaka, ha ajekuaauka haguã yvy tuichakue.”   Ha upéicha Tupã oiporiahurereko haʼe oiporiahurerekosévape, ha avei ombopyʼa hatã, haʼe ombopyʼa hatãsévape.   Eréta jepe chéve: “Upéicharõ, mbaʼe piko Tupã omboja kuaa yvypórare, ko avave ndaikatúiva opuʼã hese?”  Ha nde, yvypóra, máva piko nde, rehova api haguã Tupãme? Japepo yvy piko heʼíta ngaʼu ijapoharépe: “Mbaʼére piko che apo péicha?”   Kambuchi apoha ikatu ojapo ojaposéva pe tujúgui,  ha upe tujúgui voi, ikatu ojapo peteĩ japepo ojeporu vaerã haʼe oikuaahápe, ha ambue oiporu haguã maymáva.   Tupã, oikuaauka haguã mbaʼéichapa oporonupã, ha ohechaukávo ipokatu, ogueropuʼaka heta ñehaʼarõ kuaápe, umi oñenupã vaerãme ha hoʼáva ohóvo ñehundípe.  Upe jave avei, oikuaaukase vaekue ñande pype heko mimbipa tuichaitéva. Ñande poriahurereko niko, ha ñane mbosakoʼi voive guive jaike haguã upe heko mimbipápe.  Ha upéicha, Tupã ñane renói, judío apytepeguáva ha judioʼỹva apytepeguáva.   Ojeʼeháicha Oseas kuatiápe: “Umi che retãguaʼỹvape haʼéne che retãguaha, kuña ahayhuʼỹvape haʼéne ahayhuha.   Ha upe ojeʼe haguetépe: ‘Peẽ ndahaʼéi che retãgua’, oñehenóita chupe kuéra pe Tupã oikovéva raʼy tee.”   Israelgua kuérare katu, Isaías heʼi vaekue: “Israel ñemoñare kuéra hetaiterei ramo jepe yvykuʼi yguasu peguáicha, peteĩ hembyremínte oñepysyrõtava.  Vokói etéma Ñandejára ojapopáta hína opa yvy ári, oñeʼẽ meʼẽ hague.”   Isaías voi heʼi haguéicha koʼágã mboyve: Ñandejára ipuʼakapáva ndohejái rire ñandéve ñemoñare, koʼágã voi ñande Sodoma ha Gomórraicha vaerã moʼã.   Mbaʼépa jaʼéne kóvape? Ñande jerovia rupi, Tupã omboheko joja hague umi heko jeroviahaʼỹvape, ndohekái vaekue voi teko joja.  Umi Israelgua katu, omopyendase vaekue heko joja tembiapoukapýpe, ndohupytýi upéva.  Mbaʼére piko? Noñemopyendáigui jeroviápe, hembiapokuépente. Upévare oñepysãnga hikuái pe “ita oñeñepysãngaháre”,  Ojehecháva Ñandejára Ñeʼẽme: “Che amoĩ Siónpe peteĩ ita, ita oñepysãngatahápe hikuái. Umi ojeroviáva hese ndopyta rei chéne.” Yma Israélpe ndaipóri ramo gueteri mburuvicha guasu oiko tuicha ñembyahýi upe tetãme. Judá ñemoñare kuéra yvýgui, táva Beléngui, osẽ peteĩ karai hembireko ha itaʼýra mokõi ndive, oho haguã oiko tetã Moábpe.  Ko karai héra vaekue Elimélec, hembireko Noemí ha taʼýra mokõi katu Mahlón ha Quilión. Koʼãva Efratagua. Upéicha avei héra vaekue táva Belén, oĩva Judá ñemoñare kuéra yvýpe. Oguahẽ hikuái Moábpe ha opyta oiko upépe.   Upéi Noemí ména omano ha opyta haʼe imemby mokõi reheve.  Tapére Noemí heʼi umi mokõi imemby rembirekokuépe: —Tapeho jeýnte pende sy rógape. Ñandejára tohechakuaa peẽme, peẽ pehechakuaa haguéicha chéve ha che memby kuérape.  Ñandejára tomeʼẽ peẽme pyʼa guapy ména pyahu ndive óga pyahúpe. Ha ohetũ chupe kuéra. Haʼe kuéra katu hasẽ soro,  ha heʼi chupe: —Nahániri, ne ndive rohóta ne retãme.   Noemí heʼi chupe kuéra: —Tapeho che memby. Maerã piko pejúta che rapykuéri? Ikatúta ngaʼu piko che, che memby jey,  peñemoména jey haguã hese kuéra?  Hasẽ jey hikuái. Ha Orfa ohetũ rire Noemíme oho hetãme. Rut katu opyta hendive.   Noemí heʼi chupe: —Péina nde rovaja ojevýma hetãme ha itupã rendápe. Mbaʼére piko nderehói hendive?   Ha Rut heʼi chupe: —Anivétei ere chéve roheja haguã. Nde rehohápe, che aháta, nde reikohápe, che aikóta, ne retã, ta che retã, ne Tupã, ta che tupã.   Remanoháme amanóta, ha upépe añeñotỹta. Amano ramo mante ikatúne roheja. Ha roheja ramo amanoʼỹre, Ñandejára tojahéi che rehe.   Noemí ohechávo Rut oguerekomaha iñakãme opytávo hendive, ndeʼivéi chupe mbaʼeve.  Ha oguata hikuái oguahẽ meve Belénpe. Oguahẽvo upépe, umi Belengua oñemondyipa. Umi kuña kuéra oporandu joa ojupe: “Kóva piko ndahaʼéi Noemí?”   Haʼe katu heʼi chupe kuéra: —Anive peje chéve che reraha Noemí,  peje chéve haʼeha Mára.  Tupã Ipuʼakaitéva niko che myenyhẽ pyʼa rógui.  Hetaite mbaʼéreve niko águi asẽ vaekue ha péina Ñandejára che reru mbaʼeveteʼỹre. Mbaʼe rehépa pejéta chéve Noemí? Tupã Ipuʼakaitéva niko che rundíma vyʼaʼỹme.   Upéicha ojevy vaekue Noemí imemby rembirekore Rut, upe kuña Moabgua ndive. Oguahẽ hikuái Belénpe oñepyrũ jave kogaʼa seváda ñemonoʼõ kokuépe. Noemí oguereko vaekue iména Elimélec guio peteĩ karai ipehẽnguéva, imbaʼe reko hetáva, hérava Booz.   Peteĩ jey Rut heʼi Noemíme: —Ehejána taha kokuépe seváda monoʼõháme. Oĩ vaerã niko peteĩva jepe ohejáva chéve aha hapykuéri kogaʼa amonoʼõ haguã. Heʼi chupe Noemí: —Tereho che memby.   Ha oho Rut ohupi yvýgui umi seváda hoʼáva omonoʼõva pógui. Ha mbaʼéicha haguã nimbo oho omonoʼõ Booz, upe Elimélec pehẽngue kokuépe.  Upe jave oguahẽ Booz oúva Beléngui. Ha omomaitei umi kokuépe ombaʼapóvape heʼívo: —Ñandejára toĩ pene ndive. Ha heʼi chupe hikuái: —Ñandejára ta nde rovasa.   Oporandu Booz umi kokuépe ombaʼapóva omyakãvape: —Máva rogagua piko amo kuñataĩ?   Haʼe heʼi chupe: —Upéva niko upe kuña ou vaekue Noemí ndive tetã Moábgui.  Ou kuri heʼi chéve: “Ehejána chéve tamonoʼõ umi ombaʼapóva rapykuéri”. Ajeʼi pyhareve guive upéva ojapo hína. Koʼágã niko opytuʼu sapyʼa hína.   Oñakãity chupe Rut, ha heʼi: —Che niko ndahaʼéi arupigua. Mbaʼére piko peichaite peve che rerohory, ha rehechakuaaite chéve?   Booz heʼi chupe: —Aikuaapa umi mbaʼe rejapo vaekue ne ména sýre, ne ména omano rire. Aikuaa reheja hague nde sy, nde ru ha ne retã, ha reju reiko ko tetã reikuaaʼỹvape.  Ñandejára tohechakuaa ndéve umi mbaʼe rejapo vaekuére. Tupã Israel Jára tomyengovia rasaite ndéve opa mbaʼe, reju haguére hese reñemoʼã.   Rut katu heʼi chupe: —Mbaʼéiko che ajapo peichaite che myangapyhy ha che mbopyʼa rory haguã? Chéve niko ndaijái aikóvo ne rembiguáironte jepe.   Ojekarúta vove, Booz heʼi chupe: —Eñemboja ápe ha emyakỹ ko mbuja pehẽngue vinagrerýpe ha heʼu.  Ha Rut oguapy umi kokuépe ombaʼapóva apytépe. Ombohasa chupe Booz ipo renyhẽ avati maimbe. Hoʼu hyguãtã meve ha hemby jey chupe.  Rut opuʼãvo omonoʼõve haguã seváda raʼỹi, Booz heʼi hembiguái kuérape: —Peheja tombyaty umi peẽ pembyaty vaekuégui, ha peẽ voi peity meme pende rapykuéri haʼe ombyaty haguã. Ha ani peje chupe mbaʼeve.   Ha kaʼarupytũ meve opyta omonoʼõ kokuépe. Ojykyipávo ojuhu omonoʼõ hague 20 kílo rupi.  Ogueraha hógape ha ohechauka Noemíme. Upéi oguenohẽ asaje guare tembiʼu hemby vaekue ha omeʼẽ chupe.  Heʼi chupe Noemí: —Moõ mbaʼe piko reho raʼe, ajeve hetaite remonoʼõ? Ñandejára tohovasa upe nde rechakuaa vaekuépe. Ha Rut omombeʼu Noemíme oho hague upe árape peteĩ karai Booz hérava kokuépe.   Noemí heʼi chupe: —Ñandejára tohovasa chupe. Ñandejára niko ohechakuaa oikovéva ha omanóvape. Upéva pe karai niko ñane pehẽngue hína. Ha hiʼári hoʼa chupe oñangareko ñande rehe.   Rut heʼi Noemíme: —Heʼi niko chéve apyta haguã hembiguái kuéra ndive omonoʼõmba peve ikóga raʼỹingue.   Heʼi chupe Noemí: —Che memby, iporãve vaerã niko añete repyta ramo hembiguái kuéra ndive ha ani reiko upe rupi rehasa asy rei.   Rut opyta Booz rembiguái kuéra apytépe opa peve seváda ñemonoʼõ. Upe aja haʼe oiko Noemí ndive hógape. Peteĩ jey Noemí heʼi Rútpe: —Tekotevẽma niko aheka ndéve ne menarã, nde rógape reime porã haguã.  Reikuaáma niko Boózpe, ku ikokuépe reho hague remonoʼõ seváda raʼỹi. Haʼe ñande pehẽngue hína. Ko pyharépe haʼe ohóta ikokuépe ojykýivo seváda raʼỹi.  Ejahu ha eñemohyakuã porã. Upéi emonde nde ao iporãvéva ha tereho ikokuépe. Anínte rejehechaukátei chupe hyguãtã porã mboyve.  Emaña porã moõpa oñeno. Upéi eñemboja hendápe, emboguy ijahoja ha eheja ipy okápe, ha eñeno ijykére. Ágã upéi haʼe heʼíta ndéve mbaʼépa rejapo vaerã.   Heʼi Rut: —Ajapóta upe eréva chéve.   Rut oho kokuépe ha ojapo Noemí heʼi hagueichaite chupe.  Booz hyguãtã porã rire pyʼa rorýpe opuʼã. Oho oñeno seváda aty ypýpe oke haguã. Kirirĩhaitépe oñemboja Rut, omboguy Booz ahoja ha oheja ipy okápe. Upéi oñeno ijykére.  Pyharepyte katu opáy sapyʼa Booz. Ha oñembojerévo oñemondýi ojuhúvo peteĩ kuña oñenóva ipy gotyo.   —Mávaiko nde? —oporandu chupe Booz. Heʼi chupe pe kuña: —Che hína Rut, ne rembiguái. Che ahoʼi nde ahojápe. Ndéve niko hoʼa reñangarekóvo che rehe.   Heʼi chupe Booz: —Ñandejára ta nde rovasa che rajy. Tuichaiteve mbaʼe niko upe koʼágã rejapóva ne ména rehehápe upe rejapo vaekuégui isy rehehápe. Ikatu porãnte vaerã moʼã reheka kuri kuimbaʼe ipyahuvéva imbaʼe reko hetáva, térã kuimbaʼe imitãva ta imboriahu jepe raʼe.  Néi che rajy, anítei rejepyʼapy. Opavave oikuaa nde reko marangatuha. Ajapóta upe rejeruréva chéve.  Ha añete ramo jepe hoʼaha chéve añangarekóvo nde rehe,  oĩ hína peteĩ nde rehegua che mboyve.  Epyta eke ápe ko pyharépe. Ágã Koʼẽrõ pe kuimbaʼe ojapóta ramo upe chupe hoʼáva ojapo haguã ne ndive, tojapo. Ndojaposéi ramo katu che ajapóta. Ñandejára rérare haʼe ndéve ajapotaha! Eñeno katu eke koʼẽ meve.   Rut opyta oke ipy gotyo upe pyhare. Ha koʼẽtĩ jave opuʼã oho, Booz ndoipotáigui avave ohecha Rútpe ha ojekuaa haʼe oho hague kokuépe hendápe.   Heʼi haʼe Rútpe: —Eru ápe nde ahoja ha ejoko. Rut ojoko ijahoja ha Booz ohekuavo chupe 40 kílo rupi seváda raʼỹi. Ohupi chupe iñakã ári ha Rut oho heseve hógape.   Oguahẽvo hógape oporandu chupe Noemí: —Osẽ porãiko raʼe ndéve che memby? Rut omombeʼupaite chupe mbaʼépa Booz heʼi chupe.  Ha upéi heʼi: —Hiʼári, omeʼẽ chéve kóva heʼívo “Naiporãi niko rejevy ne ména sy rógape ponandi”.   Noemí heʼi chupe: —Che memby, rehaʼarõta mante rehecha haguã mbaʼéichapa opa ko mbaʼe kóva. Upe karai upéva ndopytuʼu moʼãi ko árape oikuaa porã meve upe haʼe ojapo vaerã. Booz oho oguapy oñembyatyhápe jepi karai kuéra. Upéva oĩ távape ojeike riremínte. Ohasa sapyʼa upe rupi upe kuimbaʼe Booz imanduʼa hague Rútpe. Ha heʼi chupe Booz: —Ejúpy ápe jaguapy. Ha oho oguapy hendive upe kuimbaʼe.  Upépe Booz ojerure 10 kuimbaʼe ikarai guasuvévape oguapy haguã mokõivéva ndive. Ha oguapypávo hikuái,  Booz heʼi upe kuimbaʼépe: —Noemí niko ou jeýma Moábgui. Haʼe omeʼẽse ñande pehẽngue Elimélec yvykue.  Iporã vaicha niko chéve nde reikuaa, upéi ere haguã koʼã karai kuéra rovake rejoguátapa upe ijyvy térã nahániri. Nde hína ipehẽngue hiʼaguĩvéva ha ndéve raẽ nde rupyty rejapóvo ko mbaʼe. Nderejaposéi ramo katu ere chéve. Nde rire niko chéve che rupyty ajapóvo upéicha. Ha upe kuimbaʼe heʼi chupe: —Oĩ porã, ajoguáta upe yvy.   Booz heʼi chupe: —Ágã rejogua vove Noemígui upe ijyvy, remenda vaerã avei Rut rehe, upe kuña Moabgua, ikatu haguãicha upe yvy opyta imenare rérape.   Upévo upe kuimbaʼe heʼi: —Upéicha ramo niko ndaikatu moʼãi ajogua upe yvy ani ágã che raʼy kuéra opyta yvyʼỹre. Ejoguána nde, che ndaikatu moʼãi.   Yma Israélpe peteĩ mbaʼe ojejogua térã oñemeʼẽ ramo ambuére, upe omeʼẽva oipeʼa ipy rehegua ha omeʼẽ upe mbaʼe joguahápe. Upéicha ojejapo, ojekuaa porã haguã upe ojejapóva.  Upépe, upe kuimbaʼe ojogua moʼã vaekue pe yvy heʼívo: “Ejoguána nde” oipeʼa ipy rehegua ha omeʼẽ Boózpe.   Upévo Booz heʼi umi karai kuérape ha opa umi upépe ijatývape: —Opavave peẽ pehecha koʼágã ajoguaha hína Noemígui opa mbaʼe Elimélec ha taʼýra Mahlón ha Quelión mbaʼéva.  Pehecha avei aipyhyha Rut, upe kuña Moabgua, Mahlón rembirekore che rembirekorã. Upéicha opytáta upe yvy Mahlón rérape ha héra ndopa moʼãi tesaráipe ko távape ha hesegua kuéra apytépe.  Péicha peẽ pehecha koʼágã.   Umi karai ha mayma ijatýva upe táva rokẽme heʼi joaite: —Upéicha rohecha. Ñandejára tojapo ko kuña nde rógape oikótava rehe Raquel ha Lea rehe ojapo haguéicha. Umíva memby kuéragui niko opuʼã vaekue ko tetã Israel.  Nde katu terereko heta mbaʼe Efrátape ha ta ne rerakuã porã Belén jerekuévo.  Tupã tomomemby heta nde hegui ko kuña. Nde raʼy taheta, heta haguéicha Fares Judá raʼy, Tamar membyre.   Omenda Booz Rut rehe. Ha oiko rire oñondive Tupã rupi ae Rut ou hye guasu ha imemby peteĩ mitã kuimbaʼe.  Umi kuña heʼi Noemíme: —Ñandejára toñemombaʼe guasu. Omeʼẽ niko ndéve peteĩ oñangarekótava nde rehe. Héra ta herakuã Israel retã tuichakue javeve.  Rut, upe nde rayhúva 7 ne memby nde rayhu ramo guáicha imemby, ha upe imemby ne myangapyhýta ha oñangarekóta nde rehe ne guãiguĩ vove.   Noemí ohupi pe mitã ha ojopy ipytiʼáre. Upe ára guive haʼete voi omongakuaa pe mitã.  Umi kuña Noemí róga jerére oikóva heʼi: “Oúma Noemíme imembyrã”, ha ombohéra hikuái upe mitã Obed. Kóva haʼe hína Jesé ypykue. Jesé katu David ypykue.   Koʼãva hína Fares ñemoñare: Fares niko Hesrón ru,  Hesrón katu Ram ru. Ram, Aminadab ru.  Aminadab, Nahasón ru ha Nahasón, Salmón ru.  Salmón katu Booz ru ha Booz, Obed ru.  Obed, Jesé ru ha Jesé, David ru. Purahéi iporãvéva Salomón rembiapokue.   Embojamína che jurúre nde juru. Heʼẽve niko guaviramígui ne mborayhu.   Kuña nguéra Jerusalengua, che kamba ramo jepe, che porã. Che hungy niko Cedargua rekoháicha, ha che porã Salmagua poyvi sãingóicha.   Reikuaaʼỹ ramo nde, ne porãva opavave apytépe, umi ovecha pypore rapykuéri tereho, ha emongaru ne rymbami, ovecha rerekua kuéra róga ypy rupi.   Nde hína chéve guarã, che mborayhu, ku Faraón rendáicha iporãvéva, ikárro omboguatáva.   Rojapóne katuete ndéve guarã, namichãi órogui ojeguapáva.   Mesápe che ruvicha oguapy aja, che yvoty omyasãi hyakuãngue.   Ne porãitépa, che rembiayhu. Ne porãitépa! Jeruti mokõi umi nde resa.   Ne porã, che rembiayhu. Ne porãitépa! Kapiʼipe hovyũ asýva ñande rupa.   Che niko yvoty Sarón pegua. Che niko yvoty ñumegua.   Che rembiayhu, ndéko kuñataĩ apytépe ñuatĩ paʼũme guáicha yvoty.   Che rembiayhúko kariaʼy kuéra apytépe, ku yvyra hiʼa porãve vaicha kaʼaguy pegua apytépe. Iporãitéiko aguapy hiʼãme! Heʼẽtépa chéve hiʼa!   Pejéke chéve, kuña kuéra Jerusalengua, umi guasu raʼy mimi kaʼaguy peguáre, napemombáy moʼãiha che rembiayhu. Peheja chupe toke, opayseha peve.   Péina ou che rembiayhu. Ahendúma iñeʼẽ. Opo oúvo umi yvytýre.   Nde, che pykasumi rekañýva ita apytépe, rejaitypóva ijyvatevehápe: Eheja tahechami pe nde rova, tahendu pe ne ñeʼẽ heʼẽtéva, tahecha pe nde rova iporãitéva.”   Ñuhãme peity umi aguara, umi aguara oúva ore parralty ombyai, ore parralty ipotypáva!   Che rembiayhu che mbaʼerã, ha che imbaʼerã. Haʼe, yvoty apytépe hymba kuéra omongaru.   Che rupápe, pyharérõ, aheka che rekove mborayhu. Aheka, ha ndajuhúi.   Pejéke chéve, kuña kuéra Jerusalengua, umi guasu mimi kaʼaguy peguáre, napemombáy moʼãiha che rembiayhu. Peheja chupe toke opayseha peve.   Mbaʼéiko upe oúva yvy ojeikoʼỹhágui? Ku tatatĩcha opuʼãva, ha hyakuã asýva, opa mbaʼe ryakuã porãgui henyhẽva?   Ne porãitépa che rembiayhu. Ne porãitépa! Jerutimi mokõi umi nde resa nde rova moʼãha kupépe. Ne akãrague katu ku kavaráicha isarakíva umi Galaad yvytýre.   Yvatevogua yvytu: Epáy! Yvy gotyogua yvytu: Eju! Peipeju che yvotyty. Taiñasãi hyakuã porã! Toike ijyvotytýpe che rembiayhu, ha pe hiʼa reʼẽte, toʼu! Aikéma che yvotytýpe, che reindymi, che rembiayhu. Amonoʼõ mbaʼe ryakuã porã, ha eíra haʼu. Amboyʼu kaguy ha kamby. Peẽ mokõive pejoayhúva, pekaru ha pemboyʼu pene akãngaʼu peve mborayhúgui.   Che ake, che pyʼa katu nahániri. Ahendu che rembiayhu che rokẽ ombotárõ. “Eipeʼa chéve ne rokẽ, che rembiayhu, che reindymi, che pykasu morotĩmi! Che akãre ysapy ha che akãraguére osyry pyhare roʼysãngue!”   Mbaʼe piko oguerekoite ne rembiayhu, nde, kuñataĩ porãite? Mbaʼe piko oguerekoite ne rembiayhu, ajevérõ reipota romeʼẽ ore ñeʼẽ?   Che rembiayhu ijyvate ha pe hova morotĩ asy, ojehecha katuetéva heta kariaʼy paʼũme.   Mamópa oho raʼe ne rembiayhu, nde, kuñataĩ porãite? Mamópa oho raʼe, toroheka ne ndive?   Oime oho ijyvotytýpe che rembiayhu, ijyvotyty ryakuãvúpe, hymba kuéra omongarúvo ha omonoʼõvo yvoty.   Nde, che rembiayhu, ne porã Jerusaléncha ha Tírsaicha nde juky.   Ejere Sulamíta ejere, ejere rohechami haguã! Ha mbaʼépa pehechase Sulamítare, ojeroky ramo pende apytépe?   Iporãitépa umi nde py hyrúpe oĩva, mburuvicha guasu rajy! Pe ne rumby ikarapã ojogua pyapy jeguápe, haʼevéva rembiapokue.   Ne puruʼã, kambuchi kaguy reʼẽ, ryakuã porãgui henyhẽva, nde rye trígo apesã, yvoty ombojeguapáva.   Nde pytiʼa haʼete guasu raʼy mimi koinguéva.   Nde ajúra morotĩ, ha ipoʼi asy. Nde resa ykua yvúicha táva Hesbón pegua Bat-Rabim rokẽme. Ne tĩ katu opuʼãmi asy ku Líbano pegua yvy puʼãicha oĩva Damasco rovái.   Ne akã, yvate opuʼãva, Carmelo yvyty ojogua; ne akãrague pytãngýre mburuvicha guasu omaʼẽvo, opytáva ijurujái.   Ne porã ha nde juky etépa, che rembiayhu! Hiʼãitéma rohaviʼu!   Nde rete ojogua pindópe, hiʼa apesãme nde pytiʼa.   Che haʼéva: ‘Ajupíta pe pindóre ha aipoʼo hiʼa’. Tovéna nde pytiʼa ta parral apesãicha, ha nde pytu ku yva ryakuã porãicha,   ha nde juru kaguy reʼẽicha, osyry mbegue katúva ne mborayhúpe guarã, ne rembégui ha ne rãigui.   Che, che rembiayhúpe guarã, haʼe chévente che pota.   Eju, che rembiayhu, jaha pe okáre! Pyharekue, umi ojeikoháre jahasáne oñondive.   Koʼẽjúvo jaháne parraltýre jahecha haguã hokýmapa, ojepeʼámapa yvoty, ha ipotypáma granáda. Upépe ameʼẽne ndéve che mborayhu!   Tamo raʼe nde che kyvy rekambu vaekue che sýre, ñañuguãitĩvo rohetũne ha avave ndeʼi chéne mbaʼeve.   Che sy rógape rogueraháne ha romoingéne ikotýpe, ha che mboʼéne nde. Ndéve haʼukáne kaguy iporãvéva, ha umi che yva rykue.   Nde asúpe rejoko che akã, ha nde akatúape che añuã!   Pejéke chéve peẽ kuña kuéra Jerusalengua, na pe mombáy moʼãiha che rembiayhu, haʼe opayseha peve.   Máva piko pe oúva yvy ojeikoʼỹhágui, iñakã ombojekóva hembiayhu atiʼy ári? Peteĩ yvyra guýpe romombáy, nde sy nde rereko haguépe. Nde apo ñepyrũ haguépe.   Che raʼãnga eraha nde pyʼápe, ha emoĩ nde jyváre! Manóicha imbarete pe mborayhu, ha manóicha ijero takateʼỹ mborayhúre jarekóva. Ihuʼy, huʼy hatáva. Ha hata, Ñandejára rata.   Ñane reindy niko michĩ, ha neʼĩra ipytiʼa. Mbaʼéiko jajapóta ñane reindymígui, oúrõ ojejerure hese hikuái?   Korapy jere yvate hína che, ha che pytiʼa óga yvatéicha. Upévare, che rembiayhu oikuaa ajuhúma hague vyʼa.   Nde, reikóva yvotytýpe, che irũ nguéra ne rendu. Ehejána che ave tahendumi.   Eñani, che rembiayhu, ku guasu raʼy rusúicha umi yvyty ruʼãre, mbaʼe ryakuã porãgui henyhẽva! Che, Pablo, Tupã rembiguái ha Jesucristo apóstol, aime aisãmbyhy haguã Tupã rembiporavo kuérape, ikatu haguã oguerovia ha oikuaa pe Tupã rayhu añetegua,  ha ohaʼarõ kuaa jeikove opaʼỹva. Tupã ijapuʼỹva heʼi vaekue, ojapo mboyve mbaʼeve, omeʼẽtaha kóva ko jeikove,  ha hiʼárape haʼe oikuaauka vaekue iñeʼẽ. Ha upéva, Tupã ñande pysyrõva, heʼi vaekue chéve amyerakuã haguã.  Tito che raʼy tee,  chéicha avei ogueroviáva, amondo ndéve che kuatiañeʼẽ. Tupã ñande Ru ha Jesucristo ñande pysyrõhára, tohekuavo ipytyvõ ha ipyʼa guapy nde ári.   Roheja vaekue Crétape remoĩmba haguã hekópe opa mbaʼe, ha remoĩ haguã umi iglésiape guarã myakãhára, haʼe haguéicha ndéve.  Umíva tapicha joheipyre vaerã, peteĩ jevýnte omenda vaekue, taʼýra kuéra Jesucristo reroviaha vaerã, ha ndaipóri vaerã mbaʼe vai ojeʼéva hese kuéra, ndaheko vaíri vaerãi ha nopuʼã reiséi vaerãi hapicháre.  Pe Jesucristo iglésia myakãhára, Tupã mbaʼéva rerekua hekópe, heko potĩ vaerã, ndahaʼéi vaerã ojejapóva, ipochy reíva, ikaʼúva, oporonupãséva ha ipláta potáva.  Upéva rangue, omoguahẽ kuaáva vaerã hógape mombyrygua, imbaʼe porã, iñakã porã, ipojoja, imarangatu ha oiko kuaáva vaerã.  Imbarete vaerã Ñandejára ñeʼẽ ohendu vaekuépe, ikatu haguã omokyreʼỹ hapicha kuérape, jeheko mboʼe añete guápe, ha ogueroviaka kuaa vaerã umi hese oñemoĩvape.   Heta oĩ umi iñeʼẽ renduʼỹva ha iñeʼẽ reíva, tenondete umi judío ojerovia vaekue apytépe. Haʼe kuéra iñeʼẽ rei ha oporombotavy.  Umívape tekotevẽ rejuru mboty. Hetápe ombojavy omboʼégui výro rei ha ipláta potágui.   Peteĩ maranduhára  Cretagua voi, upe heʼi vaekue hetãguáre: “Umi Cretagua, tekove japu, saguaʼa, ikaru ha iñateʼỹva.”.  Ha añetéko upe heʼi vaekue. Upévare ejaʼo mbaretéke chupe kuéra, ikatu haguã oguerovia porã,  ha ani haguã ohendu ñeʼẽ rei omyasãiva judío kuéra, térã ojapo umi ndoikuaaséiva mbaʼeve añeteguágui heʼíva.  Heko potĩvape guarã opa mbaʼe ipotĩ, umi heko kyʼáva ha ndogueroviaséivape guarã katu ndaipóri mbaʼeve ipotĩva. Ikyʼapa niko iñapytuʼũ ha ipyʼa kuéra guive.  Heʼi hikuái oikuaaha Tupãme, hembiapópe katu ohechauka ndoikuaaseiha chugui mbaʼeve. Koʼã tekove ipyʼaro, opuʼã reise hapicháre ha ndaikatúi ojapo mbaʼeve iporãva. Opa mbaʼe remboʼéva, ta upe teko mboʼe hekopeguáva heʼiháichake.  Umi itujámava taiñakã guapy, tojeapo mbaʼérõ, taiñakã porã, tahesãi ijeroviápe ha imborayhúpe, ha ta imbarete ogueropuʼaka haguã jehasa asy.  Upéicha avei kuñakarai kuéra, taheko kuñakarai guasu ha ani ijurumyʼỹi térã ikaʼu. Tohechauka tembiapo iporãva,  ha tomboʼe kuñakarai pyahu kuérape ohayhu haguã iména ha imemby kuérape,  taiñakã guapy, taheko potĩ, toñangareko kuaa hógare, taimbaʼe porã ha taiñeʼẽ rendu iménape, ani haguã avave oguereko heʼi vaerã Ñandejára Ñeʼẽre.   Eñemoñeʼẽ avei mitã rusu kuérape iñakã guapy haguã opa mbaʼépe,  rehechaukávo nde voi tembiapo porã, mboʼepy hesãi porãva rupi, teko marangatúpe,  teko mboʼe hekópe guápe, ikatuʼỹ vaerã avave ombohovái. Upéicharõ, umi nde rehe oñemoĩva, opytáta oikuaaʼỹre mbaʼépa ojapóta, ndojuhu moʼãigui heʼi vaerã nde rehe.   Eñemoñeʼẽ umi tembiguáipe taiñeʼẽ rendu opa mbaʼépe ijára kuérape, taimbaʼe porã ha ani ombohovái chupe kuéra.  Ani imonda. Taijoheipyre uvei ohechauka haguã opa mbaʼépe mbaʼeichaitépa iporã Tupã ñane pysyrõhára remimboʼe.   Tupã niko ohechauka vaekue imbaʼe porãha, oikuaveʼẽvo yvypórape oñepysyrõ haguã.  Pe Tupã pyʼa porã, ñane mboʼe jajeheja haguã teko jeroviaʼỹ ha mbaʼe pota yvy ári guágui, ha jaiko haguã ñande rekove koʼágã guápe, akã guapýpe, hekópe ha Tupã rayhúpe,  torypápe ñahaʼarõ aja ou jey ñane Tupã guasu Jesucristo ñandepysyrõhára.   Haʼe omano vaekue ñande rayhupápe,  ñane renohẽ haguã teko añágui  ha ñane mopotĩmbaite haguã,  ojapóvo ñande hegui peteĩ tetã imbaʼe teéva, mbaʼe porãnte oipotáva.   Kóva hína upe rejapo vaerã, reñemoñeʼẽvo ha reporojaʼóvo ave tekotevẽ ramo. Aníke reheja avave nde apoʼi. Ne manduʼáke opavavépe tojapo mbaʼérõ sãmbyhyhára ha mburuvicha kuérape, taiñeʼẽ rendu chupe kuéra ha taikyreʼỹ ojapo haguã opa iporãva.  Ani okaguai avavére, tohayhu pyʼa guapy, taimbaʼe porã ha tojejapoʼỹ avave renondépe.   Ñande avei niko yma ñande výro, ha ñapuʼã reise vaekue oimeraẽvare. Ñande rape kañy vaekue ha jaiko opaichagua ivai ha ikyʼáva rembiguáirõ. Ñande reko aña vaekue ha jaiko pyʼa rasýpe, na ñande jaʼevéi ojuehe.  Tupã ñane pysyrõhára katu, ohechauka ipyʼa porã ha imborayhu yvypórape.  Ñande poriahurerekóguinte ha ndahaʼéi ñane rembiapo porãgui,  ñane pysyrõva, ñane mopotĩvo ýpe  ha ombopyahúvo ñande rekove Espíritu Santo rupi.  Jesucristo ñande pysyrõhára rupi niko, Tupã ñane myenyhẽ Espíritu Sántogui,  ñanemoĩ porã haguã hendive imborayhu rupi, ha jahupyty upe jeikove opa árape guarã ñahaʼarõva.   Koʼãva hína umi mbaʼe jarovia vaerãva, ha aipota ere jey-jey koʼã mbaʼe, ikatu haguã umi Tupãme ogueroviáva oñehaʼã ojapo iporãva. Koʼã mbaʼe iporã ha oipytyvõ kuaa opavavépe.  Ani reike ñeʼẽ joapi reípe, téra máva mávapa ñande ypy kuéra, ha Moisés rembiapoukapy apóre. Koʼã mbaʼe výro rei ha naiporãi mbaʼeverã.   Oĩrõ oporombojoavýva, eñemoñeʼẽ chupe peteĩ térã mokõi jey, ha na ne renduséirõ emosẽ chupe Jesucristo iglésiagui.  Reikuaáma voi niko upe tapicha upéva heko añaha, ha iñangaipa voiha upe ohundíva chupe.   Ágã amondóvo ne rendápe Artemas térã Tíquico,  eñehaʼã tereho che rendápe Nicópolispe. Haʼéma upépe apytataha roʼy ou vove.  Eipytyvõke opa ikatúvape avogádo Zenas ha Apólospe,  oguereko haguã opa oikotevẽva oho haguã.  Umi ñande reheguáva toikuaa avei ojapo vaerãha iporãva, ha oipytyvõ oikotevẽvape, hekove kuéra ou porã haguã hapicha kuérape.   Opa oĩva che ndive oguerahauka ndéve imaitei. Emomaitei umi ñane irũ Jesucristo reroviaha jahayhúvape. Ñandejára tohekuavo ipytyvõ pende ári. Pejerure Ñandejárape omongy haguã hiʼárape, ha haʼe, ojapóva ára vera, omongarúne opavavépe ha omeʼẽne ñúme kapiʼi.   Umi tupã guaʼu, japu rei, oñeʼẽ rei umi paje apoha. Výro rei umi iképe ohecháva, ñeʼẽ rei memégui henyhẽ ijuru, upévare che retãgua oiko opa rupi rei ovecha herekuaʼỹvaicha.   Upévare heʼi Ñandejára: “Che pochy rendy ovecha rerekua ndive, ha ainupãta che retãgua sãmbyhyhápe.” Ñandejára ipuʼakapáva oñangareko ijovecháre, Judá ñemoñarére. Chugui kuéra ojapóta ikavaju mbarete ñorãirõháme.   Eipeʼáke ne rokẽ Líbano ha tata tohapy nde kuriʼy kuéra.   Ne rasẽke kuriʼy peʼa haguére. Umi yvyra máta iporãitéva oñehundíma. Pene pyahẽke peẽ Basán pegua urundeʼy, pe kaʼaguy ypytũ oñemoperõma.   Osapukái soro ovecha rerekua, kapiʼi rovyũ oñehundíma. Jaguarete kororõ oñehendu kaʼaguy Jordán pegua niko oñehundíma.   Péicha heʼi chéve Tupã che Jára: “Eñangarekóke ovecha kuéra ojejuka vaerãre.  Umi ojoguáva ojuka ombyasyʼỹre ha umi plátare omeʼẽva heʼi joa: Che poʼaitépa, che mbaʼe retáma koʼágã. Herekua kuéra jepe ndoiporiahurerekói chupe kuéra.  Ha che avei ndaiporiahurereko moʼãvéi umi oikóvape ko tetãme. Ameʼẽta peteĩ-teĩme hapicha pópe ha huvicha pópe. Koʼãva ohundíta pe tetã ha ndaipeʼa moʼãi ipógui avavépe. Che, opa mbaʼe Jára, upéicha haʼe.”   Upérõ añangareko umi ovecha ojejuka vaerãre. Umi ojoguaséva ohepy meʼẽ chéve hese kuéra. Ha ajogua mokõi yvyra. Peteĩ ambohéra “Jeiko porã” ha ambue “Oñondivepa”.  Ha peteĩ méspe amondo mbohapy ovecha rerekua che mbopochýva ha ndaijaʼéiva che rehe.  Ha umi ovecha kuérape haʼe: Ndahaʼe véima che pende rerekua, pe omano vaerã tomano. Oĩrõ ojejukáva tojejuka! Ha umi oikovéva tokaru ojuehe!”   Upérõ ajapyhy pe yvyra ambohérava “Jeiko porã” ha amopẽ ahechauka haguã Tupã omondohoha iñeʼẽ omeʼẽ tetã nguéra ndive.  Upe árape opa pe ñeʼẽ meʼẽ ha umi mboriahu ovecha apytepegua omaʼẽ che rehe. Umi mbaʼe che ajapóva rupi ohechakuaa Ñandejaraha pe oñeʼẽva.  Upérõ haʼe chupe kuéra: “Pemeʼẽ chéve che rembiapo repy, ỹrõ katu pehejánte”. Ha omeʼẽ chéve hikuái 30 pláta pehẽngue.   Ñandejára heʼi chéve: “Upe che repykue emoĩ tupao pláta ryrúpe. Amoĩ upéva tupao pláta ryrúpe.   Upéi amopẽ pe yvyra mokõiha hérava “oñondivepa” ha upéicha opa joaju Israel ha Judá apytépe.  Ñandejára heʼi chéve: “Ha koʼágã eiko ovecha rerekua ramo ndojepyʼapýiva ovecha kuérare.  Amoĩta ko tetãme ovecha rerekua ndoheka moʼãiva okañýva, noipohano moʼãiva hasýva ha nomongaru moʼãiva ikangýva, upéva rangue hoʼúta ikyravéva ohejaʼỹre ipysapẽnte jepe.   Cháke pe ovecha rerekua pitua ohejáva ovecha kuéra haʼeño!  Toʼa kyse puku ijyva ha hesa akatúre! Taijypi ijyva ha tahesatũ! Péicha heʼi Ñandejára Israélpe. Ñandejára oipyso vaekue yvága ha omopyenda yvy ha omoingove yvypórape, heʼi:  “Ajapo Jerusaléngui peteĩ kaguy omongaʼútava tetã nguérape. Haʼe kuéra omongorárõ Jerusalénpe umi ambue táva Judá guáre avei oñendyrýta.  Ohechávo kóva Judá ruvicha kuéra heʼíta ijupe: “Ñandejára ipuʼakapáva hína umi Jerusalénpe oikóva Tupã, ha pe omombaretéva chupe kuéra.”  Upérõ Judá ruvicha kuéragui ajapóta tatapỹi rendýicha jepeʼa apytépe ha tataʼy rendýicha trígo apesã apytépe ohapýtava ijasu ha ijakatu gotyo opa tetã nguéra ha upe aja Jerusalengua oiko jeýta itávape.   Ojejaheʼo tuicha etereíta Jerusalénpe, ojejaheʼoháicha tupã guaʼu Hadad-Rimón rehe Meguido ñúme.  Umi ogagua ojoapykuéri, peteĩ-teĩ ogagua ijehegui, ojaheʼóta upe tetãme David ñemoñare ha ikuña kuérare, Natán ñemoñare ha ikuña kuérare,  Leví ñemoñare ha ikuña kuérare, Simí ñemoñare ha ikuña kuérare  ha upéicha opa umi ogagua ha ikuña kuérare peteĩ-teĩ ogagua ijehegui. Upérõ osẽta peteĩ yvu, ojohéi haguã upépe iñangaipa ha heko kyʼakue David ñemoñare ha Jerusalengua.   “Upérõ, oñeʼẽséva che rérape, itúva kuéra voi heʼíta chupe: Remanóta hína reipótagui umi japu eréva ojeguereko Ñandejára ñeʼẽrõ! Itúva kuéra voi oikutúta ha ojukáta chupe oñeʼẽ jave Ñandejára rérape!  Upe árape umi maranduhára otĩta omombeʼúvo ohecha vaekue. Ndaipóri moʼãi oporombotavýva omondévo maranduhára  ahoja,  peteĩ-teĩ heʼíta uvei: ‘Che ndahaʼéi maranduhára. Okára guánte che. Che mitã guive ambaʼapo vaekue kokuépe.’  Ha oĩrõ oporandúva: ‘Ha mbaʼe apoha piko umi pere ojekuaáva nde retére?’ Haʼe heʼíta: ‘Che irũ nguéra rógape ojejapo che rehe.’”   Ñandejára ipuʼakapáva heʼi: “Kyse puku, epuʼãke che ovecha rerekuáre ha che pytyvõhárare! Ejuka ovecha rerekuápe ha isarambíta ijovecha kuéra. Che katu andyrýta umi ovecha raʼýre!   Oúma Ñandejára ára, ha umi mbaʼeta ñorãirõmegua oñembojaʼóta nde pype.   Upe árape Ñandejára ombyatýta tetã nguéra oñorãirõ haguã Jerusalén ndive ha oñemombaʼéta upe távare, hóga kuéra omondáta, omomarãta ikuña kuéra ha ogueraháta hembiguairã Jerusalén retakuégui mbyte rupi. Hembyrénte upépe opytáta.  Upéi Ñandejára osẽta oñorãirõ umi tetã ndive ymave osẽ haguéicha.  Upe árape Tupã ombojekóta ipy yvyty Olívo ári oĩva Jerusalén rovái kuarahy resẽ gotyo, ha peteĩ ñu guasu ojepysótava kuarahy resẽgui kuarahy reiképe, ombojaʼóta mbytépe yvyty Olívo. Yvyty mbytere omýita yvatévo gotyo ha pe mbytere ambue yvy gotyo.  Peẽ katu pehasáta upe yvyty paʼũ megua ñu rupi, ha peguahẽta Asal peve, opytáva mboypýri. Upéicha okañy vaekue pende ru kuéra ypykue yvy ryrýi oiko vaekuégui mburuvicha guasu Ozías oisãmbyhýrõ guare Judá. Oúta Tupã che Jára ha omoirũta chupe opa yvágape oikóva.  Upe ára ndaroʼy moʼãi ha ysapy nda hypyʼa moʼãi.  Tupã mante oikuaáta upe ára. Upérõ ndojuavy moʼãi ára pyharégui, pyhare jepe hesakãta.   Upérõ osẽta Jerusaléngui y roʼysã  osyrýtava roʼýpe ha hakúpe avei, peteĩ Mar Muerto gotyo ha ambue Yguasu Mediterráneo gotyo.  Pe árape oguapýta Ñandejára mburuvicha guasúrõ yvy ári. Haʼe ñoiténte mburuvicha guasúta ha peteĩtante upe héra.  Upe tetã tuichakue haʼéta ñu guasu, Gueba guive Rimón peve yvy gotyo Jerusaléngui. Jerusalén oĩta yvate opa mbaʼe ári ha upépe ojeikóta, Benjamín Rokẽ guive Hakãmby Rokẽ meve oĩ haguépe okẽ tuja, ha óga yvate Hananel guive, mburuvicha guasu Parral Amiha meve.  Jerusalénpe ojeikóta kyhyjeʼỹre ha arakaʼeve noñehundi moʼãvéi.   Umi tetãme oñorãirõ vaekue Jerusalén ndive, Ñandejára oinupã pochýta. Umi upepegua rekove itujúta, hesa itujúta hováre ha ikũ ijurúpe.  Upe árape Ñandejára tuicha omondýita chupe kuéra. Maymáva ipojáita ojuehe ha oñonupãta.  Upe árape Judá avei oñorãirõta Jerusalénpe, ha oipeʼáta tetã nguéragui heta óro, pláta ha ao.  Ha oñehundipáta avei kavaju, mburika, vúrro, kaméllo ha opaichagua mymba haʼe kuéra oguerekóva hekohápe.   Upéi, umi Israel ndive oñorãirõ vaekue rembyre, ohóta opa áño omombaʼe guasúvo mburuvicha guasu Ñandejára Ipuʼakapávape, ha ombyaretévo Enramadaguy  ára.  Ha oĩrõ tetã ndohóiva Jerusalénpe omombaʼe guasúvo mburuvicha guasu Ñandejára Ipuʼakapávape, ndoky moʼãvéi ijyvy kuérape.  Ha umi Egiptogua ndohóirõ, Ñandejára oinupãta chupe kuéra. Ha upéichata avei, oimeraẽ tetã ndive ndohóiva ombyaretévo Enramadaguy ára.  Kóvata hína ñenupã Egíptope ha opa umi tetã ndohóivape Enramadaguy aretehápe.   Upe árape umi kavaju oñembyapeháre jepe ojehaíta: “Ñandejárape guarã oñemboykéva”. Ha umi japepo tupao pegua imarangatúta umi tása guasúicha oĩva altar  renondépe.  Opa umi japepo Judá ha Jerusalén pegua oñemboykéta Ñandejára Ipuʼakapávape guarã. Umi omymbajukátava  Ñandejárape oiporúta umi japepo, ha upépe ombojýta pe mymba roʼo oñekuaveʼẽva. Pe árape ndaipóri moʼã véima avave oñemúva Ñandejára Ipuʼakapáva rógape. Mes 8hápe, áño mokõiháme oñepyrũ hague oisãmbyhy mburuvicha guasu Darío, Ñandejára omondo iñeʼẽ maranduhára  Zacarías,  Berequías raʼy ha Idó reminenópe. Ha heʼi chupe:  Aníke pejapo pende ru ypykuéicha. Chupe kuéra maranduhára heʼi oheja haguã heko vai ha hembiapo vai, haʼe kuéra katu ndoikuaaséi mbaʼeve. Che, opa mbaʼe Jára, upéicha haʼe.  Ha koʼágã mamópa oime haʼe kuéra? Oikóta ngaʼu piko opa ára maranduhára kuéra?  Kóva hína ñeʼẽ che, maranduhára Zacarías, Berequías raʼy ha Idó remineno ohendúva Ñandejáragui upe ára 24 mes 11ha (hérava Sebat) mburuvicha guasu Darío áño mokõiha oñepyrũ haguépe oisãmbyhy.  Peteĩ pyhare ahecha péicha: Peteĩ kuimbaʼe oĩ kavaju pytã ári. Oñemboʼy peteĩ ñúme mirtoty apytépe ha hapykuépe oĩ heta kavaju. Oĩ pytãva, hovéro ha morotĩva.   Che aporandu: “Che Jára, máva piko umi kavaju arigua? Ha Tupã remimbou  oñeʼẽva che ndive heʼi chéve: “Ahechaukáta ndéve mávapa.”  Upérõ, upe oĩva mirtoty apytépe heʼi chéve: “Ãva hína umi Tupã omboúva oho haguã opa rupi.”  Umi kavaju arigua heʼi upérõ pe Tupã remimboúpe oĩva upe mirtoty apytépe: “Roguata yvy jerekuévo ha rohecha oĩha opa rupi pyʼa guapy”.  Tupã remimbou  heʼi: “Há, opa mbaʼe Jára nde puʼakapáva, 70 áñoma nde pochy hína Jerusalén ha táva kuéra Judagua ndive. Mboy árapa ohasa vaerã gueteri reiporiahurereko haguã chupe kuéra?   Ñandejára heʼi ñeʼẽ iporãva Tupã remimbou che ndive oñeʼẽvape.  Ha pe Tupã remimbou  heʼi chéve haʼe haguã kóva: “Péicha heʼi opa mbaʼe Jára ipuʼakapáva: Ahayhu eterei Jerusalénpe, yvyty Siónpe.  Upévare che pochy rendy umi tetã pyʼa guapýpe oikóva ndive. Umíva, che nda che pochy etéirõ gueteri Israelgua ndive, ombohasa asyve vaekue chupe kuéra.  Upévare che, opa mbaʼe Jára, haʼe: Koʼágã aiporiahurereko Jerusalénpe ha amopuʼãka jeýta tupao ha táva avei.”   Pe Tupã remimbou  heʼi avei chéve: “Emombeʼu avei: Ñandejára ipuʼakapáva heʼi chéve: Che táva kuéra oñakã rapuʼã mbarete jeýta. Ambopepo jeýta Siónpe ha ajapo jeýta Jerusaléngui che táva poravopyre.” Ahecha irundy vaka ratĩngue.  Aporandu Tupã remimbou che ndive oñeʼẽvape, mbaʼépa heʼise umi vaka ratĩngue ha heʼi chéve: Koʼã vaka ratĩngue hína umi tetã nguéra omosarambi vaekue opa rupi Judá, Israel ha Jerusalén guápe.”  Upéi Ñandejára ohechauka chéve irundy kuimbaʼe fiérrore ombaʼapóva.  Che aporandu: “Maerã piko ou koʼã kuimbaʼe?” Haʼe heʼi: “Koʼãva ou omboryrýi haguã ñemondýigui ha oikytĩ haguã hatĩ nguéra umi tetãme, oikutu ha omosarambi haguére Judá guápe.”   Ahecha ambue mbaʼe. Peteĩ kuimbaʼe ogueru ipópe mbaʼe pukukue raʼãha.  Aporandu chupe: “Moõ piko reho?” Haʼe heʼi chéve: Aha ahaʼãvo pe táva Jerusalén aikuaa haguã ipukukue ha ipekue.”   Upérõ ahecha ohoha pe Tupã remimbou  oñeʼẽ vaekue che ndive ha ambue Tupã remimbou  osẽ huguãitĩvo,  ha heʼi chupe: “Pyaʼéke ere pe kariaʼýpe oguerekóva ipópe mbaʼe pukukue raʼãha: “Jerusalénpe ojeiko jeýta ha heta etereítagui umi oikótava upépe ha hymba kuéra, ndaikatu moʼãi oñemopuʼã tápia ijerére.  Ñandejára katu heʼi: “Chéta hína peteĩ tápia tata guigua Jerusalén jerére ha pe táva mbytépe ahechaukáta che mimbipa.”   Josué, ijao kyʼa etereíva, oñemboʼy hína Tupã remimbou renondépe.  Upérõ pe Tupã remimbou heʼi ipytyvõhárape oipeʼa haguã Josuégui umi ao kyʼa. Upéi heʼi chupe: “Kóva heʼise aipeʼa hague nde hegui ne rembiapo vaikue. Ha koʼágã romondekáta vyʼa guasu rãicha. !”  Upérõ heʼi ipytyvõhárape omoĩ haguã Josuépe akã rehegua potĩ. Haʼe kuéra omoĩ ha upéi omonde hese ao jegua. Upe aja Tupã remimbou opyta ñemboʼyhápe,  ha heʼi Josuépe:  “Péicha heʼi Ñandejára ipuʼakapáva: Eguatáke che rapére ha ejapo che rembiapoukapy heʼíva. Rejapo ramo upéicha, repytáta reñangareko che tupaóre. Reñangarekóta hese ha ikorapýre ha ameʼẽta ndéve ne rendaguã umi Tupã remimbou apytépe.  Ou jey pe Tupã remimbou oñeʼẽva che ndive ha che mombáy oñemombayháicha peteĩ okévape ha oporandu chéve:  “Mbaʼépa rehecha?” Ha che haʼe: “Ahecha peteĩ mbaʼe rendy pyenda óro ha peteĩ ñandyry ryru hiʼári. Hiʼári oĩ siéte mbaʼe rendy ha pe ñandyry oguahẽ chupe kuéra siéte y rape rupi.  Pe pyenda ykére oĩ mokõi olívo,  peteĩ ijakatúa gotyo ha ambue ijasu gotyo.”  Aporandu Tupã remimbou  che ndive oñeʼẽvape: “Che Jára, mbaʼépa heʼise kóva?”  Ha Tupã remimbou heʼi chéve: “Ndereikuaái piko mbaʼépa heʼise?” Che haʼe chupe: “Nahániri che Jára”.  Haʼe heʼi chéve: “Kóva hína pe Tupã heʼikáva Zorobabélpe:  Noĩri hína ñorãirõhára térã mbaretére, che Espíritu rehénte, heʼi opa mbaʼe Jára ipuʼakapáva.   Nde, yvyty guasu, máva piko nde! Nde hegui oikóta hína ñu perõ Zorobabel renondépe. Haʼe oguenohẽta pe ita tuichavéva osapukái aja maymáva: Iporãite! Iporãite piko!”   Upéi heʼive chéve Ñandejára:  “Zorobabel omoĩ ko tupao pyenda ha haʼe voi omoguahẽta huʼãme ko tupao.” Péicha pehecha kuaáta opa mbaʼe Jára ipuʼakapáva che mbou hague.  Che aporandu chupe: “Mbaʼe piko umi mokõi olívo  oĩva pe mbaʼe rendy pyenda ykére?”  Aporandu avei chupe: ha mbaʼépa heʼise umi mokõi olívo rakã oĩva umi mokõi y rape óro ykére, ogueraháva pe ñandyry umi mbaʼe rendy peve?”  Tupã remimbou heʼi chéve: “Ndereikuaái piko mbaʼépa heʼise? Haʼe chupe: “Nahániri che Jára”.  Haʼe heʼi chéve: “Koʼãva hína umi mokõi ojeporavo vaekue ojapo haguã opa mbaʼe Jára rembipota.” Ahecha avei oveve peteĩ kuatia ojehaíva.   Tupã remimbou oporandu chéve: “Mbaʼépa rehecha?” Haʼe chupe: “Ahecha oveve peteĩ kuatia ojehaíva; ipuku 9 métro ha ipe 4 métro imédio.”   Upérõ heʼi chéve: Upépe ojehai jeharu ohupytýtava ko tetãme. Mokõive ijapére ojehai, ndopyta moʼãiha oñenupãʼỹre omondáva ha omeʼẽ japúva guive iñeʼẽ.  Opa mbaʼe Jára ipuʼakapáva heʼi: “Amondo ko jeharu oike haguã mondaha ijapúva rógape.  Ha pe jeharu opytáta upépe ndaiporivéi peve yvyra ha ita.”   Upéi osẽ pe Tupã remimbou oñeʼẽva che ndive ha heʼi chéve: “Emaʼẽmi pe koʼágã ojekuaávare”.  Aporandu chupe: “Mbaʼe piko upéva?” Haʼe katu heʼi chéve: “Upéva hína peteĩ mbayru ohaʼãva ko tetãgua rembiapo vaikue.”  Pe mbayru ijahoʼiha. Ojepeʼa pe ijahoʼiha ha upépe oguapy peteĩ kuña.  Tupã remimbou heʼi chéve: “Pe kuña hína aña”. Omyaña huguávo pe kuñáme ha omboty jey pe mbayru.  Amaʼẽ jey ha ahecha mokõi kuña ipepo ha ovevéva yvytúre. Tujuju pepópe ojogua ipepo ha ogueroveve pe mbayru mbaʼe pohýi raʼãha.  Upérõ aporandu pe Tupã remimbou che ndive oñeʼẽvape: “Mamópa ogueraha hikuái pe mbaʼe pohyikue raʼãha?”.  Haʼe heʼi chéve: “Oho omopuʼãvo chupe itupaorã Babilóniape. Ojejapopa rire pe tupao omboguapýta upéva peteĩ pyenda ári.” Ahecha ave ou irundy kárro ñorãirõrã mokõi yvyty vrónse paʼũ rupi.  Pe kárro peteĩha ikavaju pytã, pe mokõiha ikavaju hũ,  pe mbohapyha ikavaju morotĩ ha irundyha ikavaju paraʼi.   Aporandu pe Tupã remimboúpe che ndive oñeʼẽvape: “Che Jára, mbaʼépa heʼise kóva?”  Tupã remimbou heʼi chéve: “Koʼãva hína irundy yvytu,  osẽva opa mbaʼe Jára renondégui.  Pe kárro ikavaju hũva oho tetã yvatevogua gotyo, pe ikavaju morotĩva kuarahy reike gotyo, ikavaju paraʼíva yvyvogua gotyo.”   Ha osẽ umi kavaju paraʼi ohecha haguã yvy jerekuévo. Tupã remimbou heʼi chupe kuéra: “Tapeho yvy jerekuévo.” Ha haʼe kuéra upéicha ojapo.   Upe rire pe Tupã remimbou osapukái chéve: “Umi oho vaekue tetã yvate gotyo, omboguéta Tupã pochy upe tetãme.”   Ñandejára heʼi chéve:  “Embyaty umi Babilóniagui ou jeýva apytépe imbaʼe meʼẽ: Heldai, Tobías ha Jedaías. Upe árape voi tereho Josías, Sofonías raʼy rógape.  Omopuʼã jeýta tupao ha chupe ojererohorýta mburuvicha guasúrõ. Haʼe oisãmbyhy ha iguapyha ykére oĩta paʼi ha oikóta pyʼa guapýpe ojoapytépe.  Ha umi akãngora opytáta tupaópe Heldai, Tobías, Jedaías ha Josías, Sofonías raʼy rérape.”   Oúta mombyrygua oipytyvõ haguã tupao apópe, ha upérõ pehecha kuaáta opa mbaʼe Jára che mbou hague. Kóva ojehúta pehendu ramo Ñandejára ñeʼẽ ha pejapo haʼe heʼíva. Ára 4 mes 9ha hérava Kislev jave mburuvicha guasu Darío irundy áño oñepyrũ haguépe oisãmbyhy, Ñandejára oñeʼẽ maranduhára  Zacaríaspe.  Upérõ Táva Betelgua omondo Sarézer ha Réguem-Melécpe ikuimbaʼe kuéra ndive ojerurévo pytyvõ Ñandejárape  ha oporandúvo Ñandejára ipuʼakapáva tupao pegua maranduhárape ha paʼi kuérape: “Akóintepa roñemondéta ao vosakuépe ha ndorokaru moʼãi oguahẽvo jepi áño pegua mes 5ha rojapoháicha koʼágã peve?”   Ha Ñandejára ipuʼakapáva heʼi chéve:  “Ere maymávape ha paʼi kuérape: Peẽ niko peñemonde ao vosakuépe ha ndapekarúiva oguahẽvo jepi mes 5ha, ha upéi mes 7ha. Ha ojapóma 70 áño péicha pejapoha.   Tupã heʼi maranduhára Zacaríaspe:  “Koʼãva hína pe che aipotáva: peporombojovake hekópe, pende pyʼa porã ha peiporiahurereko pende rapichápe,  Upévare amosarambíta chupe kuéra tetã nguéra haʼe kuéra oikuaaʼỹva rupi ha ko tetãgui oikóta yvy ojeikoʼỹha. Tetã iporãitévagui haʼe kuéra ojapo yvy ojeikoʼỹha.” Ñandejára ipuʼakapáva heʼi chéve:  “Che rakateʼỹ eterei Sión rehe, che rakateʼỹ pochy.  Ha arúta Jerusalénpe oiko haguã upépe. Haʼe kuérata upérõ che retãgua ha che katu Tupã Ijára, jeroviaháva ha hekojojáva.  Péicha heʼi Ñandejára ipuʼakapáva: “Peñehaʼãke peẽ, koʼã árape pehendu vaekue maranduhára  ñeʼẽ, oñemoĩ guive Ñandejára ipuʼakapáva róga pyenda.  Koʼã ára peve ndaipóri vaekue jehepymeʼẽ kuimbaʼe ha mymba kuérape. Ha ndaipóri avei pyʼa guapy koʼápe guápe guarã, oĩgui oñorãirõséva ha che amopuʼã vaekue umívape ojuehe kuéra.  Koʼágã katu umi opytáva peguarã, che ndahaʼe moʼã véima yma guaréicha. Che, opa mbaʼe Jára ipuʼakapáva upéicha haʼe  Pe pyʼa guapy oñeñotỹtagui ijapytépe kuéra, umi parralty ha kokue hiʼátama, ysapy hoʼátama ha che ameʼẽta opa koʼã mbaʼe imbaʼerã umi opytávape.   Peẽ peiko haguéicha ijaheipýrõ umi tetã apytépe, upéicha che koʼágã pohovasáta. Ani pekyhyje! Peñehaʼãke!”   Péicha heʼi Ñandejára ipuʼakapáva: “Haʼe vaekue ainupãtaha pende ru kuéra ypykuépe che mbopochýrõ, ha upéicha ajapo.  Ñandejára ipuʼakapáva heʼi chéve:  Umi karuʼỹ mes irundyha, 5ha, 7ha, ha 10ha pegua haʼéta ojevyʼaha ára, Judá ñemoñarépe guarã. Pehayhúke aipórõ añetegua ha pyʼa guapy!”   Upérõ haʼe kuéra heʼíta ojupe: “Jaháke Ñandejára ipuʼakapáva rendápe, jajerure chupe ta ñande rovasa.” Ha umi ambue heʼíta: “Ore avei rohose, jaha katu!”  Ha oúta Jerusalénpe heta tetãgua Ñandejára ipuʼakapáva rendápe, ojerurévo ojehovasa haguã chupe kuéra.  Upérõ 10 mombyrygua ipojáita peteĩ Israelguáva ao ruguáire ha heʼíta: “Rohose pene ndive rohendúgui Tupã oĩha pene ndive.” Kóva hína ñeʼẽ Ñandejára heʼíva Hadrac retã ha táva Damáscore:  “Táva kuéra Siria pegua Ñandejára mbaʼe hína, Israelgua ñemoñaréicha avei.  Imbaʼe avei ijykeregua Hamat, avei Tiro ha Sidón  opa imbaʼeta reve.  Tiro omopuʼã tápia mbarete, ombyaty óro ha pláta ytýicha.  Ñandejára katu oipeʼapáta chugui, oitýta yguasúpe imbaʼeta ha ohapypáta pe itáva.   Táva Ascalón ohechávo kóva tuichaite oñemondýita. Gaza avei oryrýita ha Acrón ojapajeréita yvýre. Gaza opytáta mburuvicha guasuʼỹre ha Ascalón avaveʼỹre!  Asdódpe oikóta ñemoñare okára, ha upéicha ambokarapéta filistéo kuérape.   Aipeʼáta ijurúgui pe soʼo huguy reheve hoʼúva ha upe hãinguágui tembiʼu ipotĩʼỹva.  Umíva kuéragui katu oĩta opytáva che mbaʼerã, oikóta Judagua ramo ha Ecrón haʼéta jebuséo kuéraicha.  Ha che aiméta amoʼã haguãicha che mbaʼévape oimeraẽ koʼa rupi ohasávagui. Pe oporojopýva noñembohory moʼã véima hese kuéra. Cheté amaʼẽgui hese kuéra.”   Evyʼa etereíke táva Sión! Epurahéi vyʼágui Jerusalén! Nde ruvicha guasu  ou, imarangatu ha omimbipa, ojejapoʼỹre vúrro raʼy ári oguapy.   Haʼe ohundíta umi Efraín kárro, kavaju Jerusalén ha huʼy ñorãirõrã. Tetã nguérape oguerúta pyʼa guapy ha oisãmbyhýta yguasu guive yguasu peve, ysyry Éufratesgui yvy opaha peve.   Péicha heʼi Ñandejára: “Jerusalén ne ñeʼẽ meʼẽ ruguýre roipysyrõta. Che aguenohẽ nde ykua hypávagui umi upépe oĩvape.   Peẽ pehaʼarõva jepokuahápe peju jey pende táva guasúpe! Haʼe peẽme ameʼẽtaha jehovasárõ, hetaiteve pehasa asy haguégui.   Arekógui Judá che huʼy poihárõ, ha Efraínpe che huʼýrõ, nde hegui Sión ajapóta kyse puku, amopuʼãta nde raʼy kuérape Grecia guáre.”   Ñandejára ojechaukáta hetãgua apytépe, huʼy kuéra opoíta ára tirícha. Tupã Ñandejára ombopúne ituru, ha ondyrýne yvy gotyogua yvytu pochy apytépe.   Ñandejára ipuʼakapáva omoʼãta imbaʼévape, haʼe kuéra umi ita poiha itakuére opyrũta, ha omokõta umi hese oñemoĩvape, kaguýicha omboyʼúta huguy, haʼérõ guáicha tása guasu ha altar ratĩ.    Upe árape Tupã Ijára, hetã guápe oguenohẽta ijovecháicha, ha umi imbaʼéva omimbíta hetã teépe ita jegua akãngorápe guáicha!   Iporãitéta piko ñane retã! Trígo ha kaguy hetaitépe, mitãrusu ha kuñataĩ kuéra okakuaa porãta! Kóva hína pe ñeʼẽ Ñandejára heʼi vaekue Sofoníaspe, Judápe mburuvicha guasúrõ guare Josías  Amón raʼy. Sofonías hína Cusí raʼy, kóva katu Guedalías raʼy. Guedalías, Amarías raʼy ha Amarías, Ezequías raʼy.   Kóicha heʼi Ñandejára: “Ahundíta opa mbaʼe yvy ári,   yvypóra ha mymba, guyra ha pira kuéra. Amoñepysãngáta iñañávape, ahapoʼóta yvy árigui yvypóra.” Kóicha heʼi Ñandejára:   “Aipysóta che po ha ainupãta Judápe, ha opa Jerusalén guápe. Aipeʼáta koʼágui, tupã guaʼu Baal  pypore, ha ipaʼi kuéra réra.   Pekirirĩ Ñandejára renondépe. Cháke Tupã ára hiʼaguĩma! Ha Ñandejára ombosakoʼi mymbajuka,  ha omboyke Ijupe guarã umi haʼe oiporavóvape.   Ñandejára heʼi: “Oñemymba jukaha árape ainupãta mburuvicha kuérape, mburuvicha guasu raʼy ha umi oñemondévape ojapo haguã umi mbaʼe tetã mombyrygua ojapóva.   Pesapukái soróke peẽ Jeikoha Mactespe peikóva. Umi ñemuhára omanombáta. Opa umi plátare oñemúva oñehundíta.   Umíva umi árape, mbaʼe rendy che pópe aháta amaʼẽ Jerusalénre. Upérõ che ainupãta umi pyʼa guapýpe oikóvape. Ku kaguýicha oguapýva ha heʼíva ijupe kuéra: “Ñandejára ko ndojapo moʼãi mbaʼevete asy”.   Upévare oñemondapáta, ha hóga kuéra oñehundíta. Hogarã omopuʼãta ha ndoiko moʼãi upépe, oñotỹta parralty ha kaguy chugui ndoʼu moʼãi.”   Hiʼaguĩma Ñandejára ára guasu! Hiʼaguĩma hína ha pyaʼe ou, Ñandejára ára ryapu iróta hína. Ipyʼa guasuvéva jepe osapukáita kyhyjégui.   Upe árape hendýta pochy, vyʼaʼỹ ha angata, oikóta ñehundi opytaʼỹre mbaʼeve, opa mbaʼe iñypytũta, arai ha pytũme ojejahoʼíta.   Ipúvo pe turu ojesapukáita ñorãirõrã umi táva itapiapáva, ha hóga ijyvatévare.   Péicha heʼi Ñandejára: “Amondýita maymávape, hesatũvaicha oguatáta iñangaipáre. Pe huguy oñehẽta ýicha, ha hoʼo ijatýta vaka repotícha.”   Upe árape ipochýta Ñandejára, avave noñongatu moʼãi hiʼóro térã ipláta, Tatáicha ipochýta Ñandejára, ha ohapýta opa mbaʼe upe tetãme, Opa umi oikóva yvy ári sapyʼaitépe oñehundíta. Peñembyatýke. Peñembyatypáke, peẽ petĩʼỹva,   peñemboveve mboyve kapiʼi pirukuéicha, peteĩ árape opáva. Hoʼa mboyve pende ári Ñandejára pochy rendy, hoʼa mboyve pende ári Ñandejára ipochyha ára.   Pehekáke Ñandejárape peẽ ko yvy ári pejejapoʼỹva, ha pejapóva opa mbaʼe haʼe oipotáva. Peikóke hekópe pejejapoʼỹre, ha upéicharõ ikatúne pejuhu ñemoʼã Ñandejára ipochytaha árape.   Táva Gaza nandi opytáta, Ascalón mbaʼeveʼỹre. Araitépe oñemosẽta umi Asdódpe oikóva. Ecrongua ojehapoʼóta upégui.   Cháke peẽ Cretagua, peikóva yguasu rembeʼýpe! Ñandejárama heʼi: “Canaán, filistéo retã, rohundíta. Nde pype avave ndopyta moʼãi.   Nde yvy yguasu rembeʼýpe oĩvagui oikóta ñu, mymba kuéra okaru haguã ha ojejapo haguã kora ovecha kuérape guarã.”   Umi Judagua hembýva oñemohendáta upépe, Tupã Ijára ou rire oipytyvõ chupe kuéra, ha oĩ porã jey rire hikuái. Upépe oñangarekóta hymba kuérare, ha pyharekue opytuʼúta Ascalón pegua óga kuérape.   Kóicha heʼi Tupã Israel Jára ipuʼakapáva: “Ahendu Moabgua ñeʼẽ meguã, ha umi Amongua ñeʼẽ reity. Haʼe kuéra ojahéi che retã guáre, ha oñembotuicha oipeʼávo chugui kuéra ijyvy.   Ha péicha hekoviáta Moábpe ha Amónpe, oñembohory haguére Ñandejára retãre, oñembotuicha haguére omondávo Ñandejára ipuʼakapáva, yvy tee.   Ñandejára hendive kuéra ojopýta, upe tetã megua tupã nguéra ohundíta, opa rupi oñemombaʼe guasúta, umi tetã yguasu mbytépe oĩvape jepe.   Peẽ Etiopía guápe avei, Ñandejára kyse puku pende reitýta.   Upe rire ipo oipysóta yvate gotyo, ohundi haguã Asiria, ha Nínive opytáta avaveʼỹre, yvy ojeikoʼỹha ha ipirupáva chugui ojapóta Ñandejára.   Hóga kuéra pegua yvyra ojepeʼapáta, ha upépe oikóta ovecha kuéra, ha opaichagua tymba ñarõ, urukureʼa ha kuiʼĩ guasu okéta umi itaperekue rupi, yryvu oñeʼẽta hovetã ha hokẽ rembeʼy kuérape.   Táva ojejapoitéva, ijehe ojeroviatéva, ha upepegua heʼíva: “Oreichagua ndaipóri yvy ári”, tapere ha itaty ha opaichagua tymba ñarõ raity oiko chugui! Ohasáva ijypy rupi oturuñeʼẽ ha oñemohembe jeguarúne chupe! Cháke nde Jerusalén, táva nde reko puʼãva! Nde, nde reko kyʼáva ha rejopýva mboriahu ndive.   Ñandejára ñeʼẽ nerehenduséi. Ndereipotái ojeʼe ndéve ne rembiapo ivaiha, mbaʼeve nderejeruréi Tupãme, ha nderejeroviái hese.   Nde ruvicha kuéra jaguaretéicha okororõ, ha nembojovakehára, aguara guasúicha yvy ojeikoʼỹháme, ndohejáiva ikãnguekuénte jepe pyhareve guarã.   Ne maranduhára  iñeʼẽ rei, ndahaʼéi jeroviaha, nde paʼi kuéra omomarã pe tupao, Tupã rembiapoukapýgui, mbaʼeve ndoikuaaséi.   Ñandejára katu oĩ táva guasúpe, ojapo iporãva ndahaʼéi ivaíva. Arakoʼẽre ojavyʼỹre oporombojovake, iñañáva katu notĩri ete voi.   Ñandejára heʼi: Ahundíma tetã nguéra, ha umi óga yvate itápiare oĩva, yvýre aitypáma, avave ndoguatavéi umi hapére, ha itáva kuérape avave ndopytavéi.   Upéva oguahẽvo tetã nguéra juru amopotĩta chéve oñemboʼe haguã opavave, ojapo haguã che aipotáva.   Etiopía ysyry guasu mboypýrigui che retãgua isarambipáva oúta oñemboʼévo, imbaʼe kuaveʼẽ oguerúta chéve   Upérõ nde, che retãgua ne retĩ moʼã véima, ne rembiapo vaikuére, repuʼã haguére che rehe. Upérõ aipeʼáta nde apytégui umi ijejapóva, ha nderejejapo moʼãvéi che yvyty marangatúpe.   Ahejáta nde pype umi imirĩva ojejapoʼỹvape. Che rehénte ojeroviáta haʼe kuéra.   Umi Israelgua hembýva ndojapo moʼãi heko jojaʼỹva, ndaijapu moʼãi. Nomyenyhẽ moʼãi. Ijuru ñeʼẽ reígui Ikatúta okaru ha opytuʼu kyhyjeʼỹre.”   Epurahéi Jerusalén, esapukái vyʼágui Israel retã, evyʼa Jerusalén! Evyʼa nde pyʼaite guive!   Ñandejára ndaipochy véima ne ndive, Omosẽma nde rehe ijaʼeʼỹvape. Tupã Israel ruvicha nde pype oĩ. Ndojehu moʼãvéi mbaʼeve ivaíva.   Upérõ Jerusalénpe ojeʼéta: “Ani rekyhyje Sión, térã reheja nde jyva ikangy!”   Tupã nde Jára oĩ nde pype, haʼe imbarete ha ne moʼãta! Ñandejára ovyʼa ne ndive. Imborayhúpe ne moingove pyahúta. Ovyʼa ha opurahéita nde pýri,   Ojevyʼaháicha arete jave. Ñandejára heʼi: “Ivaíva nde ári hoʼaséva ha ñemotĩ rekyhyjévagui che roguenohẽta.   Upérõ che asẽta ha umi nde jopývare andyrýta, ikarẽvape aipytyvõta, ha okañývape aru jeýta. Romoherakuã porãta opa rupi yvy jerekuévo, rejeapoʼi haguére.   Upérõ poguerúta, pombyatýta, poʼágui che pomyenyhẽta, pomyerakuã porãta opa tetã nguéra yvy arigua apytépe!” Che, opa mbaʼe Jára upéicha haʼe!